<html><head><meta http-equiv="Content-Type" content="text/html;charset=utf-8" /><link href="style.css" rel="stylesheet" type="text/css" /><title>6 60felett.wordpress.com 24.04.27-25.01.02</title></head><body><div class="calibre" id="calibre_link-12">
	<ol class="list_">
	<li class="block_" id="calibre_link-19"><b class="calibre1">https://60felett.wordpress.com/</b></li>
	<li class="block_1" id="calibre_link-20"><a target="_blank" href="https://60felett.wordpress.com/" class="text_">60 felett is bátran!</a></li>
</ol>
	<p class="block_2">duhattila</p>
	<p class="block_3">Felkelek és kezdem újra.</p>
	<p class="block_3">Agyamban az élet programja.</p>
	<p class="block_3">/Európa Kiadó/</p>
	<p class="block_4">01 UTCABÁL</p>
	<p class="block_5">ápr 27, 2024 9:29 DU.</p>
	<p class="block_3"></p>
	<p class="block_3"></p>
	<p class="block_3"></p>
	<p class="block_6"></p>
	<p class="block_7">Három napja, hogy kézhez kaptuk a papírt, hogy május 22-én délig el kell hagynunk a házat.</p>
	<p class="block_7"></p>
	<p class="block_7">Már akkor akartam írni egy blogot, de a blog.hu nem engedelmeskedett. Amit addig írtam oda, igaz, nem mostanában, az eltűnt, újat pedig nem tudtam nyitni. Szerencsére volt annyi eszem, hogy lementettem minden bejegyzést, és először a Mindenkilapja tűnt el, na, mondom, most már könyvet kell belőle írni, ahogy eredetileg is terveztem, de úgy néz ki, hogy a többi is erre a sorsra jutott.</p>
	<p class="block_7">Tegnap elhatároztam, hogy most aztán keresek egy normális helyet, ahol nem tűnnek el a bejegyzéseim, de csak mostanra sikerült kiválasztanom ezt, vagyis a WordPresst. Ez sem tetszik, az ingyenes megoldásoknál nem nagyon tudok választani pl. betűtípusokat, ha mást akarok, az máris valamilyen előfizetésbe kerül.</p>
	<p class="block_7"><span class="calibre2">Tehát kaptunk ugyan némi egérutat, de egy huncut fillért sem tudtunk félre tenni. Szegény Claude-tól, ő a nagylányom, megint kölcsön kértem, holott az előbbit sem tudtam még megadni nekik. Azt a pénzt arra kértem, hogy kimegyek Hollandiába, és ott aztán keresek annyit, hogy bőven tudom támogatni a család albérletét, sőt még félre is tudtam volna lökdösni egy kis zsetont. Csakhogy amit addig megbeszéltem a kapcsolattartóval, az kimúlt, mert többszöri hívásra sem vette fel a telefont. Kerestem más cégeket, és találtam is. Meglepően sok munkalehetőség van, amit hirdetnek! Az a nő, akit aztán hívtam, azt firtatta, hogy mennyire jó az angolom. Mondtam neki, hogy odakint mindenhol elég volt, munkahelyen, boltban, hivatalban… Annak idején az Otto Workforce-nál lezsűrizték a nyelvtudásom. Először a telefonban, másodszor az irodában. Itt ilyen nem volt, csak a firtatás. „Mert hogy ott aztán kell a középfokú angol tudás.” Mondom neki, hogy nincs papírom a Rigó utcából, de általánosban harmadiktól tanultam, középsuliban pedig négy évig, igaz, hogy ott elölről kezdték a tanítást. De, ismételtem, annak idején elég volt mindenhol az angolom. Azt mondja, most úgy sincs sok munka… De hát, mondom, tele van az Internet a hirdetéseikkel! Szóval  most nincs sok munka, de majd hívjam újra nyáron, akkor jobban lesz.</span></p>
	<p class="block_7">Aha, amikor először kint voltunk, még a bátyámék rendezésében &ndash; totál csőd volt! &ndash;, arra hivatkoztak, hogy a nyári szünet miatt nincs betöltetlen állás, ugyebár a tanulók…</p>
	<p class="block_7"></p>
	<p class="block_7">A pénz pedig szépen elfogyott. Mert ugye nincs mit enni, viszont az Állomási Boltban (ez a neve!) már nincs hitel, mert kb. 30 rugóig lehet, a Fülestől is kértünk már, enni viszont kell, és ha már, akkor csokit is a gyerekeknek, kutyakaját is, mert az állatok nem tehetnek róla, meg akkor a szokásos flakon bort, de mindenekelőtt a dohány meg a hüvely, mert ha nincs, akkor harapok…</p>
	<p class="block_7">Tele van három ponttal az egész rohadt bejegyzés, mert már annyiszor leírtam meg elmondtam ezeket, hogy unom, hogy ismételgetem magam.</p>
	<p class="block_7"></p>
	<p class="block_7">Szóval három nappal ezelőtt hazamessengerezett a Bogi, hogy találkozott a nővérével, és ő mondta, hogy jött egy levél ezzel a hírrel. Aztán mi is megkaptuk, ill. valószínű, hogy be volt dobva a ládába, csak nem figyeltük.</p>
	<p class="block_7">Aztán furcsa dolgok történtek.</p>
	<p class="block_7"></p>
	<p class="block_7">Ott tartottunk, hogy a Fülestől kértem húsz rugót, de nem tudott egyszerre annyit adni, csak részletekben. Az első nap öt rugót, kétszáz forint híján, a második nap tízet, ez volt aznap. Rögtön elmentem vásárolni, mert szinte semmi nem volt otthon. Már visszafelé jöttem, amikor szembe jött velem itt a Forrás utcában egy rendőrautó. Hátramentem a Dobóba, mert a kerítésnek azon a felén van a villanyóra, hogy megnézzem, mennyi van még benne, és mire visszatoltam a bringát a ház elé, ott állt a zsarukocsi.</p>
	<p class="block_7">Megkérdeztem, hogy segíthetek-e, de azt mondta a kisebbik, hogy nem. Aztán ő kérdezte, hogy itt lakom-e, én meg mondtam, hogy igen, azért kérdeztem. Hogy hívnak, milyen minőségben lakom itt, megmondtam, mert hogy kaptak egy olyan bejelentést, hogy fel akarják robbantani a házat.</p>
	<p class="block_7">Érdekes a magyar nyelv, sok félreértésre adhat okot a ragozás. Van az a vicc, amikor a kissrác odamegy az utcán a rendőrhöz, és azt mondja, hogy tessék gyorsan jönni, mert az apukám felakasztotta magát, mire a zsaru megkérdezi:</p>
	<p class="block_7">- Engem??</p>
	<p class="block_7">Szóval arra gondoltam, hogy most, hogy tudjuk, hogy mikor kell kiköltözni, nyilván a Szabináék is kaptak értesítést, mint új tulajok, és megfejelik a nyomorunkat azzal, hogy megcsinálják ezt a kis csínyt. Hadd magyarázkodjunk a zsaruknak!</p>
	<p class="block_7">Ti. több sztori is forog közszájon, hogy emberek, akiknek így ki kellett költözniük, felrobbantották a házukat, és volt, aki megúszta a felelősségrevonást, mert bent hagytak öreg bútorokat meg minden, hogy úgy nézzen ki, még laknak ott.</p>
	<p class="block_7">Na és kiszállt egy szakállas is az autóból, ő volt a sofőr, hogy küldjem ki a többieket is, hogy felvegyék az adatokat. Közben kijött az Anna is a szomszédból, hogy csámcsogjon rajtunk, hogy nicsak, kijöttek a rendőrök hozzánk. Meg is jegyeztem, hogy na, itt van már a kedves szomszédasszony is, erre mondta a kisebbik, hogy a bejelentés úgy szólt, hogy mi akarjuk felrobbantani a házunkat. Innen tudtam, hogy az Anna jelentett fel.</p>
	<p class="block_7">Na, kiküldtem Nekót és Bencét, a Zolikát szerencsére nem kellett kivinni, mert mondtam, hogy ő súlyosan fogyatékos. A Bogi pedig korábban átment a nővéréékhez.</p>
	<p class="block_7"></p>
	<p class="block_7">Egy kis kiigazítás.</p>
	<p class="block_7"><span class="calibre2">Amikor Zoli - a férj, nem a fia - otthagyta Nekót, egészen a szomszédig költözött. Ugyanis addig-addig mászkált át, hogy most ezt kell a ház körül csinálni, meg azt, hogy az Anna, aki akkor még valahogy kinézett, elcsavarta a fejét. Később a nagyobbik lányuk is követte a példáját, aki úgy mászkált át az Annáékhoz, hogy 17 évesen teherbe esett Anna egyik fiától. Nem látszott rajta, de rosszul lett, és amikor Neko elvitte a dokihoz, akkor derült ki, hogy állapotos, átvitte a nőgyógyra, ott meg az derült ki, hogy már nem lehet elvetetni. Neko azt mondta neki, miután megengedték a csajnak, hogy azért járja ki a sulit, hogy szülje meg, ő felneveli, aztán majd a suli után rendesen tud majd törődni a fiával. Még aznap este összepakolt a csaj és átszökött a bikájához, azóta is ott lakik. A sulit persze hanyagolta. Nem rég szülte a harmadik gyerekét. Ő a Betti, de lakik ott egy Bettike is, aki  viszont 14 évesen esett teherbe, ő eddig kettőt szült.</span></p>
	<p class="block_7">Ez az Anna egyébként egy elviselhetetlen, sötét, rosszindulatú nőszemély, én talán háromszor voltam odaát, és mindannyiszor sikerült megsértenie. Nem küldtem el az anyjába, szépen elköszöntem, és eljöttem onnan, de megfogadtam, hogy többet át nem megyek.</p>
	<p class="block_7">A nővérek nyilván többször is találkoztak az utcán, boltban, akárhol, és eszmét cseréltek, de az utóbbi hetekben már rendszeresen átjárogatott a Bogi a nővéréhez, és persze ott voltak a többiek is, tuti, hogy mindent hallottak, amit ezek dumáltak, akár akarták, akár nem.</p>
	<p class="block_7"></p>
	<p class="block_7">Szóval kimentek a mieink, hogy bediktálják, hogy miújság. Átadtam nekik, amit a zsaru modott, hogy nem kell igazolvány, csak menjenek, de visszaküldték őket a papírjaikért.</p>
	<p class="block_7">Egyszer csak bejön Bence, hogy menjek már ki, mert Anya hív. Hát kint volt az utcán a szomszédból az Anna, a Bettike férje, a Bogi, meg még a fene tudja, kik őgyelegtek még ott, és mondja Neko, hogy Bogi köpte el, hogy ő, az anyja fel akarja robbantani a házat. És hogy most az Annáék rettegnek, mert félnek, hogy az ő házuk is rámegy, velük együtt.</p>
	<p class="block_7">Pedig de szép lett volna!</p>
	<p class="block_7">De ezek szerint a Bogitól tudják.</p>
	<p class="block_7">Nézek a kiscsajra, és látom, hogy sírásra görbült a szája. Szerintem azért, mert most ijedt meg attól, hogy látta, mekkora felhajtás lett abból, hogy elköpte.</p>
	<p class="block_7">Neko bizonygatta, hogy mérgébe bizony mond ilyeneket az ember, de nem kell komolyan venni. Ott topogtam egy ideig, de amikor láttam, hogy a rendőrök nem foglalkoznak velem, mondtam, hogy be kéne mennem, mert hogy a súlyosan fogyatékos gyerek… Persze, menjek nyugodtan!</p>
	<p class="block_7">Nem sokkal később megint jött Bence, hogy menjek már ki, mert Bogi azért panaszkodik, hogy ütjük-verjük, és nem mer hazajönni.</p>
	<p class="block_7">Mi van?!</p>
	<p class="block_7">Kimegyek, hát már kint volt egy másik autó egy nagydarab zsaruval, ezen több csillag volt, mint az előző kettőn összesen. Szigorúnak próbált látszani, de hát hol volt ez azokhoz képest, akik a szoci korszakban kergettek minket? Ugyan már!</p>
	<p class="block_7">Szóval hogy a kislány, aki egyébként szűk két hónap múlva nagykorú lesz, de hát most kislány, szóval nem mer hazamenni, mert mi bántjuk. Rendszeresen.</p>
	<p class="block_7">Hogy micsoda?</p>
	<p class="block_7">Neko átszólt a tíz méterrel odébb csoportosuló ellendrukkerekhez, hogy Bogi, mondd már az Atti szemébe, hogy rendszeresen bántunk! És volt képe könnyes szemekkel határozott igent mondani!</p>
	<p class="block_7">A rendőrök úgy néztek rám, mintha itt erőszakoltam volna meg az utca közepén.</p>
	<p class="block_7">Soha senkitől nem kapott egy pofont, egészen pontosan egy két évvel ezelőtti esetet kivéve, amikor úgy felhúzta az anyját, hogy az tehetetlenségében adott neki két nyakast. Egy ujjal sem nyúlhattunk hozzá, de szó szerint, mert Neko valahányszor meg akarta ölelni, majdnem hogy visítva húzódott odébb, hogy ő nem szereti, ha valaki hozzá ér. És ezt a kis mimózát bántjuk mi állítólag. Rendszeresen.</p>
	<p class="block_7">Aztán még hozzá tette, hogy és amikor az öccse bántotta, mi nem tettünk ellene semmit.</p>
	<p class="block_7">Ez sem igaz, mert számtalanszor állítottam le Bencét, esetenként verést is kilátásba helyezve, ha legközelebb egy ujjal is hozzá mer érni, de hiába, mert többször is bejött úgy a csaj, hogy az öccse rugdossa. Hát a sokadik alkalommal már persze, hogy nem rohantunk a segítségére, csak annyit mondtunk, hogy adja vissza neki. Rendszeresen ajánlottam neki, hogy csiklandozza meg az öccsét, mert volt olyan, hogy viccből megcsikiztem, és sírva fakadt. De Bogi sosem védte meg magát. És miután mi sem tettük, most itt volt az alkalom, hogy bosszút álljon rajtunk. Mind a hármunkon.</p>
	<p class="block_7">Meg kellett várnunk, amíg bement a házba és összepakolt, hogy átcuccoljon az Annáékhoz. Neko és Bence addig a személyijüket sem kapták vissza. A nagydarab úgy nézett ránk, mint aki már most összeverne és bedugna a fogdára. Közben többször is elmondta a szakállas, hogy a hétvégére átköltözik a lány a nővéréhez. Ezt persze senki nem hitte el, tudtuk, hogy ezek után már nem lesz pofája visszadugni a képét. (Ez milyen képzavar!)</p>
	<p class="block_7">Miután átcuccolt, elköszöntem és visszajöttem a házba. Neko utólag mesélte, hogy kint volt egy harmadik zsarukocsi is egy újabb zsaruval, aztán rádión vagy telefonon bejelentkeztek a kapitánynak, mondták neki, hogy nincs szó robbantásveszélyről, erre azt az ukázt kapták, hogy akkor a feljelentőt meg kell büntetni, és menjenek át a másik helyszínre, mert egy narkós fószer megkéselte a nőjét.</p>
	<p class="block_7"></p>
	<p class="block_7">Persze tisztában voltunk vele, hogy előbb-utóbb ki kell cuccolnunk, és nem tudjuk, hova. Bogi egy osztálytársnőjével akar összeköltözni, nekem azt mondta, hogy albérletbe, de ne mondjam az anyjának, Nekónak meg azt, hogy a csaj szüleinél fognak lakni. Hogy velünk mi lesz, már akkor sem érdekelte.</p>
	<p class="block_7">Utólag erre az utcai jelenetre visszagondolva nem tudnám megsaccolni, hogy a kiscsaj mikor köphette el talán először a nővérének, hogy az anyja robbantani akar, esetleg az Anna véletlenül is meghallhatta, vagy tényleg aznap panaszkodott és egyenesen tőle tudták meg, de már nem is érdekes. Inkább az Anna kezét láttam a sztori felépítésében. Mármint hogy a robbantás, de mivel csak nem vittek el senkit, hát akkor legyen a bántalmazás. Lehet persze, hogy Bogi találmánya volt, de az is lehet, hogy az apja élettársáé. Vagy a nővére ötlete. Bármelyikből kinézem.</p>
	<p class="block_7"></p>
	<p class="block_8"><span class="text_1">Na, legyen ez az első bejegyzés!</span><span class="text_2"><br class="calibre3" id="calibre_link-21" />
</span></p>
	</div>

<div class="calibre" id="calibre_link-3">
<p class="block_8">
<span class="text_2">
</span></p>
	<p class="block_9">02 REMÉNYHAL</p>
	<p class="block_5">ápr 29, 2024 12:57 DE.</p>
	<p class="block_7"></p>
	<p class="block_7"></p>
	<p class="block_7">Először a tévé szűrődik be. De legalább nem veszekedésre ébredek, vagy a Zolika óbégatására. Aztán az úszik be, hogy Bogi már nem lakik velünk. Aztán meg hogy május 22-én ki kell cuccolnunk. Így indult a péntekem.</p>
	<p class="block_7"></p>
	<p class="block_7">Neko egy ideje már azt tervezi, hogy amikor megkapja az otthonápolásit, veszünk egy nagy sátrat meg hálózsákokat, és kiköltözünk az erdőbe.</p>
	<p class="block_7">- Van itt hátul egy fenyves.</p>
	<p class="block_7">- De &ndash; mondom &ndash; kibökik a narkós cigányok, odajönnek, kirabolnak, megölnek… Kell egy albérlet!</p>
	<p class="block_7">- Csak addig maradnánk, amíg össze nem szedünk egy kis pénzt.</p>
	<p class="block_7">A kis pénzt is úgy tervezi, hogy 2-3 millióért már lehet kapni házakat. Sőt, még úgy is hirdetnek, hogy havi egy-kétszázezerért beköltözöl, és részletekben veszed meg. Persze ezek a házak vagy nagyonkeleten, vagy a déli határ mellett vannak, és még csak véletlenül sem Szlovénia vagy Horvátország szomszédságában.</p>
	<p class="block_7">Én meg úgy tervezem, hogy az én nyögdíjam kábé elmegy egy albécire, marad az asszony zséje, ami egyébként kicsivel hosszabb, mint két kiló. (Kétszázezer forint.) Ezt el is mondtam neki egy párszor. Azt már nem, hogy valószínűleg kimaradnak majd a napi flakon borok, meg talán dohányból sem fog annyi jutni, mint szeretnék, de előbb-utóbb rázizzennek. Nekóhoz akkor nem lehet szólni, ha nincs cigije, hozzám majd akkor nem lehet szólni, ha nincs kajám. Aztán majd leszkanderozzuk, hogy kinek van igaza.</p>
	<p class="block_7">Végülis nincs akkora tré, ha kettő-tíz marad havonta, az napi hétezer. Ha ebből nem jövünk ki, akkor meg is érdemeljük!</p>
	<p class="block_7"></p>
	<p class="block_7">Azt, hogy ma hogy NEM jövünk ki bő háromból, azt még mindig nem tudom. Mondjuk úgy kezdődik a hónap, hogy úgy középtájon megkapom a nyögdíjamat, abból kifizetem a boltot meg a Fülest, a maradék egy-két nap alatt elmegy. Persze ilyenkor semmi nincs otthon, a kenyértől az áramig mindent meg kell venni. Aztán, mivel lenulláztuk magunkat, beáll a hónap első hóvégéje, ami azt jelenti, hogy másnap már megint csúzlira vásárolok az Állomásiban. Amikor betelik a kb. 30, ameddig elengednek minket, és az csak két-három nap, mehetek a Füleshez kölcsön kérni. Az utolsó napokat még így is alig húzzuk ki, jön a „ráírok a Hajnira, hátha ad még hitelt”, azzal is elmegy egy-két nap, és volt, hogy nem jelzett vissza.</p>
	<p class="block_7">Ugyanis a telefonszámát nem tudjuk, Neko szokott ráírni Messengeren, aztán vagy elolvassa, vagy nem, és ha igen, akkor vagy visszaír, vagy nem. Rendszerint igen, de azért ez már mennyire ciki!</p>
	<p class="block_7">A Füles is mindig teszi a megjegyzéseket. Amikor odamegyek, és előtte mindig le kell beszélni telefonon, hogy otthon legyen, így sem biztos, hogy egyáltalán aznap találkozom vele… Szóval amikor eléjárulhatok végre, pláne ha van nála valaki, teszi az értetlent.</p>
	<p class="block_7">- Mi van, méér gyüttéé?</p>
	<p class="block_7">- Szeretnék kölcsön kérni egy kis pénzt.</p>
	<p class="block_7">- Igen? Aszt mennyi kéne?</p>
	<p class="block_7">Mintha nem beszéltük volna meg már a telefonban, hogy húszat szeretnék, de csak tízet tud adni.</p>
	<p class="block_7">- Hát amennyit tudsz! Egy húszas jó lenne.</p>
	<p class="block_7">- Adok tízet, aztán osszátok be! De bort ne vegyél!</p>
	<p class="block_7">Ilyenkor ha ott van a túlméretes lánya, az megkérdezi:</p>
	<p class="block_7">- Atikám! Mit főztetek?</p>
	<p class="block_7">- Semmit. Azért kéne a pénz, hogy tudjunk valamit főzni.</p>
	<p class="block_7">A vendég meg hallgat, és azt mondja magában:</p>
	<p class="block_7">- Ez igen, ez a Füles! Még a magyarok is hozzá járnak kunyerálni. Ez tud valamit!</p>
	<p class="block_7"></p>
	<p class="block_7">Persze időközben megjön a CsP, azaz a családi pótlék, amit már Isten tudja, mióta nem emeltek egy büdös petákkal sem, és abból csak a Napsugár ABC-ben vásárolunk, mert az jóval olcsóbb. Kutyaszalámit a Gazdaboltból szoktunk, mert ott jobb és olcsóbb, húsért pedig minimum Dabasig el kell menni, de ha Tesco, akkor jobb a KöKi, sokkal nagyobb a választék.</p>
	<p class="block_7">Idővel megérkezik a gyerekek ösztöndíja, de az is úgy jön, hogy előbb a Bogi kap, és esetleg kölcsön tudunk tőle kérni valamennyit, mert ő elmegy és vásárolgat magának. Aztán a legközelebbi bejövő pénzből, ami Neko otthonápolásija, amit a Zolika után kap, visszakéri. Bence később kap, fogalmam sincs, miért. Most az iskola, vagy nem is tudom, kicsoda kötött egy szerződést, ami arról szól, hogy valami 30 rugót fog kapni. Én úgy látom, hogy cserében nem kap ösztöndíjat, de Neko azt mondja, hogy igen. De akkor miért nem egyszerre kap a nővérével?</p>
	<p class="block_7">Szóval ilyenkor ismét beáll a hóvége, immár nem először, és tart a hónap utolsó vagy utolsóelőtti napjáig, amikor is Bogi számlájára megjön az asszony zséje, és az megint kitart egy pár napig.</p>
	<p class="block_7">Aztán iscso ráz, ami oroszul azt jelenti, hogy még egyszer.</p>
	<p class="block_7">És ugye már nincsen Bogi! Ja igen, majd át kell íratni Bence számlájára Neko jövedelmét!</p>
	<p class="block_7"></p>
	<p class="block_7">Amikor jövök haza a vásárlásból, már majdnem a kapunál vagyok, hallom a szomszéd kaput nyílni. Leszarom, ismét nem vagyunk jóban velük, úgy teszek, mintha nem hallanám, akkor nem kell köszönni. Nyitom a miénket és tolom be a bringát, hátra nyúlok, hogy becsukom, hát ott van Bogi és csukja. Meglepetésemben ráköszönök. Azt mondja:</p>
	<p class="block_7">- Jöttem a maradék cuccaimért.</p>
	<p class="block_7">Újabban mindig hozok haza valami érdekeset.</p>
	<p class="block_7">Nincs mögötte a nővére, se Anna, a fiúk közül sem jöttek a megmentésére. Ugyanis még tegnap üzeneteket váltottak Nekóval. Mindketten panaszkodtak a másikra, bizonygatták a maguk igazát, a kiscsaj meg, vagy aki diktálta, azzal fenyegetőzött, hogy amikor átjön, a kapunál várják majd a többiek, és ha akár csak egy rossz szót merünk szólni, hívják a 112-t, és RÖGTÖN itt lesznek a rendőrök!</p>
	<p class="block_7">Rögtön, mi? Ahogy tegnap, ahelyett, hogy siettek volna oda, ahol a késelés történt, itt kotlottak hárman is, hogy a Bogi kihozza a kis putyerkáját.</p>
	<p class="block_7">Tegnap egyébként szó szerint órákig bőgött Neko, hogy a lánya hogy elárulta. Még Bence is sírt egy sort. Engem annyira nem rázott meg, már jó pár éve, hogy a Kati csajék kitették a szűrömet, és akkor sem akadtam ki. Ha ez van, akkor ez van. Ha azt hiszi, hogy igaza van, úgysem tudom meggyőzni. Igen gyorsan letiltottak a Faszbukkon. Most meg még csak nem is az én lányomról van szó. Lélekben már régen nem lakott velünk, de az tényleg nem esett jól, hogy azt hazudta a képünkbe, hogy bántjuk.</p>
	<p class="block_7"></p>
	<p class="block_7">Szombaton arra ébredtem, hogy bejön a Bence a szobába.</p>
	<p class="block_7">- Itt van egy sapkás fószer és Attival akar beszélni.</p>
	<p class="block_7">Ezen mindannyian elcsodálkoztunk. Kimentem, hát a Pimpi állt kint.</p>
	<p class="block_7"><span class="calibre2">Róla azt kell tudni, hogy cigány, mint itt szinte mindenki, és beszédhibás. A felét sem értem annak, amit mond, Neko szerint pedig még hazudik is. Egyszer összefutottunk a Füleséknél, persze akkor is azzal csesztettek,  hogy hova fogunk költözni, és ahova költözünk, ott kitől fogunk majd kölcsön kérni, hiszen nem fogunk ismerni senkit. Pimpi pedig felajánlotta, hogy menjünk oda, ahol lakik, itt a Pillangó utcában, van két szoba, ahova beköltözhetünk. Sokszor elmondta, csak nem értettem, hogy valamit odébb kéne tenni, segítsek neki, hamar megvagyunk, meg hogy ő visszaállítja a falat(?), amit annak idején odébb tett(!), menjek majd át, és majd nézzem meg. És majd akkor odébb tesszük. Mit tehettem? Mondtam neki, hogy OK, de előbb még meg kéne beszélnem az asszonnyal.</span></p>
	<p class="block_7">Aztán azt hallottuk, hogy eladta a házat, és most tele van lével. Meg azt is hallottuk, hogy nem is az ő házát adta el, hanem az a Fülesé volt. Mondom, akkor most nagyon sokat fog ülni, mert más házát eladni az bűncselekmény. Erre azt is mondták, hogy biztosan tudott róla, és a Pimpinek most van valami másfél milliója. Hát ezt úgy raktam össze, hogy a Füles egyik házában lakott, látszólag a saját nevén volt a ház, talán valami adókikerülés miatt, és most a Füles a Pimpi nevében adta el, és a pénzt azért kapta. És akkor ez most hol lakik?</p>
	<p class="block_7">Ezt persze senki nem tudta. De azt igen, hogy átjár ide a szomszédba, és a Bettikének vásárolgat ékszert, meg vesz a családnak kaját…</p>
	<p class="block_7">Kaját! Jobban örülnének, ha piát meg dohányt venne nekik! És mit szól hozzá a Bettike férje? Hát, nyilván tetszik neki, hogy levehetik a Pimpit. Hm… Igen, ez hihető.</p>
	<p class="block_7"></p>
	<p class="block_7">Szóval most itt állt az ajtó előtt, mert besétált a kertkapun. Jó, hát se csengő, meg hiába kiabál, úgysem halljuk, én egyébként is mostanában nem egyszer már világosban fekszem le és van, hogy délben kelek. Ez meg most itt áll, és arról beszél, hogy van egy kégli a 18-ban, ahová odaköltözhetünk.</p>
	<p class="block_7">Na várjál, ezt mondd el még egyszer!</p>
	<p class="block_7">Szóval van egy ház, Gyál Felsőig kell menni, ami az övé, de ő nem ott lakik, hanem a húszban vett egyet és ott, de ezt ki tudja adni nekünk havi ötvenért. Ötven az nem sok, ki tudná adni százötvenért is, csak a gyerek miatt &ndash; és a ház felé int, tudom, hogy a Zolikára gondol. A kutyákat is hozhatjuk. Kauciót sem kell fizetni. A ház az Ady Endre száznyolcvanban van, a ház az Ady száznyolcvannyolcban, meg van kimenőm? Írjam fel a Józsi telefonszámát, majd ő visszahív, csak csörögjek rá, neki Pimpinek ellopták a mobilját.</p>
	<p class="block_7">Ezt úgy csipegettem össze, a többit nem értettem.</p>
	<p class="block_7">És nézzük meg a házat. Hát, mondom, hétfőn kapunk valami pénzt, akkor átmehetnénk. Jól van, hívjam fel a Józsit.</p>
	<p class="block_7">Hogy minek kéne felhívnom a Józsit, azt nem értettem, de felhívtam. Ill. rácsörögtem, vártam vagy 10 csengetést, és letettem. Pár percre rá visszahívott. Bemutatkoztam, és mondtam, hogy a Pimpitől kaptam a számot.</p>
	<p class="block_7">- A Pistitől.</p>
	<p class="block_7">Jé, van ennek rendes neve is?</p>
	<p class="block_7">Mondom, a ház ügyében. Jól van, azt mondja. Mondom neki, hogy úgy néz ki, hétfőn majd átmegyünk az izé… a Pimpivel, és megnézzük. Jól van. Elköszöntünk.</p>
	<p class="block_7">Mondom Nekónak, miután ennek nincs telefonja, biztos odaadta a kulcsot ennek a faszinak, és majd beenged, ha odamegyünk meglesni, hogy mi van. Csak a házszámban nem vagyok biztos.</p>
	<p class="block_7"></p>
	<p class="block_7">A vasárnap a lázas tervezgetés jegyében telik, már ami Nekót és Bencét illeti. Addig-addig találgatunk, hogy megnézem az Ady Endre utat. Nem is tűnik fel, hogy nem a 18. kerületet mutatja, hanem Kispestet, ami már a 19., de hát innen Gyál Felső három megállóval visszább van! Na jó, induljunk ki Gyál Felsőből. És tényleg, pár utcával visszafelé Gyál megálló felé valóban van egy Ady Endre utca a Kőrösi úttól kifelé Észak-Kelet felé, egészen a halastóig.</p>
	<p class="block_7">Nincs sem 180, sem 188.</p>
	<p class="block_7">Na várjatok, felhívom a Józsit, és megkérdezem a házszámot!</p>
	<p class="block_7">Rácsörgök, a nyolcadiknál leteszem. Pár perc és visszahív. Bemutatkozom, mondom, hogy a ház miatt, mint tegnap, és hogy ez hol van ez a ház, és hány szám... Ő nem tudja. Nem?? Nem, mert ő csak átad üzentetet, ő nem ott lakik.</p>
	<p class="block_7">- Á, akkor te is örkényi vagy?</p>
	<p class="block_7">- Nem, pesti. Bocs, leteszem, mert dolgozom.</p>
	<p class="block_7">Na, ettől nem lettünk okosabbak!</p>
	<p class="block_7"></p>
	<p class="block_8"><span class="text_1">Egyébként most, amikor ezeket a sorokat írom, azaz hétfőn éjjel fél egykor utánanéztem, és Pestszentimrén, ami valóban a 18. kerület, és csak egy köpésre Gyál Felsőtől, van egy harmadik Ady Endre utca, és a 188-as házon ott van a tábla, hogy eladó. Úgy látom, hogy egy ikerház egyik fele, és eléggé lepukkant mondjuk a mellette levőhöz képest, de havi 50-ért én imádni fogom.</span><span class="text_2"><br class="calibre3" id="calibre_link-22" />
</span></p>
	</div>

<div class="calibre" id="calibre_link-11">
<p class="block_8">
<span class="text_2">
</span></p>
	<p class="block_10">03 FÉK</p>
	<p class="block_5">máj 4, 2024 6:40 DU.</p>
	<p class="block_7"></p>
	<p class="block_7"></p>
	<p class="block_7">Na, kedden elmentünk a Pimpivel megnézni a tizennyolcat.</p>
	<p class="block_7"></p>
	<p class="block_7">Úgy kezdődött, hogy nem tudtam vonatjegyet venni a Bogi kártyájával. Voltak vagy öten előttem az automatánál, szépen lassan ment minden, már bejött a pesti vonat, amikor az előttem lévő sorra került. Kábé akkor érkezett a mizsei, amikor én tapogattam a képernyőt, de látta a forgalmista, hogy szenvedek, intett a Pimpinek, hogy csináljam csak, megvár. Amikor megpróbáltam odakoccantani a kártyát, nem csinált semmit. Bedugtam, gondolkodott, azt írta ki, hogy vegyem ki a kártyát. Kivettem, erre kiírta, hogy kéri a PIN kódot. Bepötyögtem, erre hogy nem fogadja el.</p>
	<p class="block_7">Na jól van, felszálltunk, majd a kallernál veszünk.</p>
	<p class="block_7">Jött is a nő, mondom neki, hogy mi van, mondja, hogy igen, látta, hogy próbálkoztam. Kérdezti, hogy meddig megyünk, P. azt mondja, hogy Gyálig. Én is azt hazudtam volna, hogy megspóroljuk a plusz egy megálló árát Gyál Felsőig, de ő mondta, hát nekem tiszta a lelkiismeretem. Próbálja, próbálja a kártyát, hát nem megy. Sem koccintva, sem bedugva. Nézi, azt mondja, nincs lejárva. Pimpi előveszi az ő régi takarékbankos bankkártyáját, ami már rég lejárt, azt látja a gép. Kérdi a nő, hogy készpénz van-e nálam, azt hazudom, hogy nincs. Így ingyen leérünk Gy. Felsőig.</p>
	<p class="block_7"></p>
	<p class="block_7">Ott a sarkon a Penny. Két üvegvisszaváltó gép is van benne, de ATM egy sem. Odamegyek a pénztárhoz, és megkérem a nőt, hogy nézze meg, jó-e a kártya. Azt mondja, csak úgy tudja, ha veszek valamit. Egy óriás Balaton szeletet teszek le a pultra, a gép gond nélkül elfogadja a zsugát. A csokit elfelezem P-vel, indulunk az Adyba.</p>
	<p class="block_7"></p>
	<p class="block_7">A Google Maps-en is láttam, hogy pl. a mellette levő palotához képest hogy néz ki ez az ikerház, de élőben még szomorúbb. Az a focilabda méretű lyuk a kerítés betontalapzatában üresen tátong, nincs mögötte az a lemez, amit a képen látni. Ráadásul ki is esett egy darab, lábbal vissza lehet lökdösni, de minek.</p>
	<p class="block_7">Ahogy belépünk a rozsdás kapun, éppen szemben van egy derékig érő sittkupac a ház és a sövény között, nem lehet hátramenni a ház mellett. A kerítés, ami a képen még megvolt, már nem választja el a házrészt a szomszédétól, annyi a határ, hogy ezen az oldalon magasabb a talaj. A bejárati ajtón a lakatszem letörve, P. alkoholista haverja elhagyta a lakatkulcsot, és így jutott be.</p>
	<p class="block_7">Érdekes az a fószer egyébként, mert az apja után az anyja is meghalt, és most, hogy örökölt valami 30 milliót, halálra akarja inni magát. Ebből az okból kifolyólag éjjel-nappal részeg, és nem törődik azzal, hogy más dolgait tönkre teszi. Bőven lenne pénze, hogy vásároljon magának saját házat és azt amortizálja le, de ő ilyesmivel nem vesződik, sem azzal, hogy kaját vegyen, kizárólag piára költ.</p>
	<p class="block_7">Ez, hogy beleszarik mindenbe, a fürdőben is megnyilvánul úgy, hogy a vécétartályt is letépte valami pillanatnyi ötlet alapján, a fürdőkádat eldugaszolta Isten tudja, mivel, az előszobában az üvegtetejű asztal lapja ketté van törve.</p>
	<p class="block_7">A bejárati ajtó mellett a villanyóra szekrényben csak a lógó drótok meg a biztosítékok vannak.</p>
	<p class="block_7">- Jártunk bent kérni órát, azt mondták, hogy ki fogják hozni.</p>
	<p class="block_7">Takarítva nem tudni, mikor volt utoljára. A kisebbik szobában van csak kéménylyuk, meg egy kis talapzat a kályhának, de persze kályha nincs. Ahogy a konyhában sincs mosogató. A nagyobbik szobában a szekrény elhúzva a faltól, itt hagyták abba a fal festését. Az ablak hátrafelé néz, P. szerint ez a kertrész még ide tartozik, de a házhoz biggyesztett épületrész már a szomszédé lehet, mert innen nem látok bejáratot, tehát a kert tulajdona is kérdéses. A gáz szerintem ki van kötve, azt nem is kérdeztem, a konvektor csöve levágva a padló felett. Mindent összevetve lehangoló a kép. Csinálok egy rövid videót elrettentésképpen, és már megyünk is.</p>
	<p class="block_7"></p>
	<p class="block_7">Neko otthonápolásiját kellene felvennem a kártyáról, ill. első körben egy kilót, többet úgysem engedne a bank. Vásárolni lehet a zsugáról, aztán a maradék zsét majd másnap. A legközelebbi ATM-ek, mert P. szerint van vagy négy, két vonatmegállóval beljebb vannak, inkább haggyuk!</p>
	<p class="block_7">Pimpi emleget valami húszezer forintot, nagy nehezen kihámozom, hogy azt kölcsön akarja kérni. Most, tőlem. Mert van egymillió forintja a tesójánál, vagy hol, de most nem akar elmenni oda. Mondom neki, hogy ebből a pénzből egy fillért sem adhatok, mert az asszony letekeri a fejem. Erre kisír magának egy láda (vagyis doboz, börtönzsargon) cigit meg egy doboz sört azzal, hogy megmutatta a házat. Jó, azt megveszem neki, legfeljebb kapok egy lecseszést, de ezen már ne múljon! Bemegyek a Pennybe, megveszem a húst meg a tésztát a kajához, aztán kiülünk az állomásra.</p>
	<p class="block_7">Kulturált hely, kint is van pad, meg bent is egy árkádos részen, és van egy zárt váróterem is, ha nagyon hideg lenne. És van vécé! Nyitva! Mint kiderül, papír is van bent, meg kézmosószer. Király!</p>
	<p class="block_7">Bő 50 percet várunk a vonatra, nem sokkal előttem ment el. Közben megbeszéljük, hogy nem jó a hely, mert ha ideköltöznénk a kutyákkal, nem lehetne kiengedni őket a házból. Itt legalább megszokták az esti kiengedést, és körbe is csavarogják a környéket, de ott első körben a szomszéd kutyával kapnának össze, meg lehet, hogy a szomszéddal is, az előkert meg olyan pici, hogy szó sem lehet szabad mozgásról. Azt mondja, hogy akkor legyen a 20. kerületi ház, ott van minden. Szombaton meg tudja mutatni, találkozunk a... nem értem, melyik állomáson, és onnan a Józsi elvisz kocsival. Úgyis nála van a kulcs, de az drágább. Az százezer.</p>
	<p class="block_7">Ott egye meg a fene, még az is jó! Egyébként sem kér kauciót, állatokat is vihetünk, a száz rugó látatlanban is megfelel.</p>
	<p class="block_7">Mondjuk így indult a 18 is...</p>
	<p class="block_7"></p>
	<p class="block_7">Visszaérünk Örkénybe, megbeszéljük, hogy szólok Nekónak a húszas ügyében, ő meg jöjjön oda ahhoz az ablakhoz, ahol dumálni szoktak, ott megbeszélik. Neko kimegy, Bettikével - ez nem az ő nagylánya, hanem Annáé - megbeszélik, hogy ha kell, tanúsítsa, hogy P. átvette a pénzt.</p>
	<p class="block_7">- Itt van kauciónak, és akkor csak nyolcvannal jövünk!</p>
	<p class="block_7">Később mondom neki, hogy nem kauciót kellett volna mondania, mert az nem jár vissza, hanem előleget, de mindegy, azzal, hogy nyolcvannal jövünk még, azzal talán helyre hozta a tévedését.</p>
	<p class="block_7"></p>
	<p class="block_7">A nap további része és a szerda is a tervezgetésé. Már unom, de Neko úgy dolgozza fel a történéseket, hogy újra és újra átbeszéli. Hangosan. Nekem. Ugyanígy jártam a Dögevővel (a Fülöp Miki) is, és borzasztóan idegesítő volt, nem hallottam a saját gondolataimat.</p>
	<p class="block_7"></p>
	<p class="block_7"><span class="calibre2">Csütörtökön Neko beszél Anikóval, aki állatmentő, ő tud olyan kocsit, amivel el lehet szállítani a kutyákat és macskákat, meg a Zolikát is az új helyre. Ez azért sürgős, mert a jövő héten Anikó befekszik egy kézműtétre, ami azt jelenti hogy egy ideig nem fog tudni vezetni. Megegyeznek, hogy még szombaton megmondjuk a címet. Harminc rugóba fog kerülni a fuvar, de ezt másképp nem tudjuk elintézni. És még ott van a többi, a ruhák, konyhai  cuccok, és esetleg néhány bútor, mert még nem tudjuk, mi minden van a házban.</span></p>
	<p class="block_7">- Akkor pénteken mentek megnézni a házat.</p>
	<p class="block_7">- Nekem szombatot mondott - felelek.</p>
	<p class="block_7">- Pimpi mondta, hogy pénteken mentek. Szombaton kétóránként jár a vonat. Hívd fel a testvérét!</p>
	<p class="block_7">Neko megigéri, hogy összeszedi magát. Le fog állni a piával, mármint a rendszeres fogyasztással, mert persze ünnepi alkalmakkal... És ki fogja tenni a lábát, megpróbál összejárni az emberekkel. Hát jó, én drukkolok, másképp úgysem tudok segíteni!</p>
	<p class="block_7">Bence osztályfőnöke telefonál, hogy Bogi a suliban is terjeszti a hülyeséget, ti. hogy N. fel akarja robbantani a házat. Ő nem beszél vele, de a barinőjével, Barbival igen. Hogy hát képzelje el, hogy van az úgy, hogy a felnőttek időnként olyanokat mondanak, amit nem gondolnak komolyan...</p>
	<p class="block_7">Betti, Neko nagylánya írogat, hogy N. megy-e másnap Bogi ballagására. N. nem válaszol, Betti egyre idegesebben írogat.</p>
	<p class="block_7">- Nagyon helyes, hagyd a francba, hadd főjjön a levében! Most fosnak, hogy ha odamész, balhét csinálsz.</p>
	<p class="block_7"></p>
	<p class="block_7">Pénteken aztán újra ír, hogy micsoda anya ő, hogy nem volt! Neko elköveti azt a hibát, hogy visszaír. Persze mentegeti magát, hogy ő hogy el volt árulva, hogy neki mennyire rosszul esett, hogy így kibabráltak vele... Mondom, kár volt, le kellett volna szarni. Betti rögtön visszatámad, hogy igenis, és márpedig... Ezt is elcseszted, asszony! Ráadásul nekem panaszkodik - kinek másnak? -, hogy milyen lelkiismeret-furdalása van, hogy nem volt ott.</p>
	<p class="block_7">- Bogi is biztos várta, hogy ott legyek.</p>
	<p class="block_7">- Győzködd csak magad!</p>
	<p class="block_7">Persze elfelejtettem felhívni a Józsit, hát most megteszem. Felveszi, azt mondja, nem tud semmit, Pimpi még nem jelentkezett nála, ha igen, visszahív. Később Neko kimegy az ablakukhoz, kikiabálja a szomszédokat, P. is ott van. Mostanában állandóan ott lebzsel. Megbeszéli a szombat 11 órát, akkor indulunk a vonattal, P. idejön elém.</p>
	<p class="block_7">Később:</p>
	<p class="block_7">- Bogyóka, mit kérsz névnapodra?</p>
	<p class="block_7">Ömlik belőle a szó. Hogy semmit, csak nyugalmat, békét, hogy ne árulja el őt senki, és tényleg csak az, hogy miden rendbe legyen már végre...</p>
	<p class="block_7">Még később valami politikai hülyeséget olvas Magyar Péterrel kapcsolatban - most ez az aktuális csont, amin lehet rágódni. Ráadásul Gomez hívja, hogy lépjen be a Tisza Pártba.</p>
	<p class="block_7">- Mindenki tudja, hogy a Fidesz utódpártja!</p>
	<p class="block_7">És szapulja a Fideszt, mert ez nála, Nekónál egy hálás téma. Elkövetem azt a hibát, hogy állást foglalok:</p>
	<p class="block_7">- Nekem tetszik a külpolitikájuk, csak amit velünk csinálnak, az nem tetszik.</p>
	<p class="block_7">Na, erre kinyílik, mint a tubarózsa! Hogy a Fidesz tehet a svájci frankos hitelről, meg arról, hogy szabadkezet kaptak a végrehajtók, ami miatt nekünk most menni kell innen, pedig húsz évig fizette a házat (itt gondolom a rezsire utal), és most elveszik! Próbálom neki mondani, hogy nem igaz, mert a Toroczkai levezette, hogy már az előző kormány intézkedéseiből indult ez az egész, de ez csak olaj a tűzre, mert „a Mi Gatyánk náci párt!“</p>
	<p class="block_7">- Te meg csak tapsikolj a Fidesznek!</p>
	<p class="block_7">Elküldöm a fenébe, erre ő is engem. Egy darabig ebben maradunk. Nem sokkal később jön egy autó, a Kálmi lánya hozott egy zacskó epret, ingyen, mézédes.</p>
	<p class="block_7">- Nézd! Ezernyolcért árulja, nekünk ingyen adott egyet!</p>
	<p class="block_7">Közben tankolok, mármint a Word of Tanks-szel játszom, és nagyon tréül megy. Sosem látok senkit, hogy honnan lőnek rám, így nem is tudok visszalőni, de engem mindenki lát, hiába fizettem minden egyes álcahálóért százezret.</p>
	<p class="block_7">Szerencsére ez csak játékbeli fizetés volt, igazi pénzt nem is adtam volna érte.</p>
	<p class="block_7">Ez is bosszant, meg az, ahogyan felveszi a szolgálati szemellenzőjét és lefideszesez engem. Meg leszólja a Mi Hazánkat. Mert hogy neki a szocialista rendszerben, meg a Gyurcsány alatt semmi gondja nem volt. Jó neki, nekem annál több!</p>
	<p class="block_7">Amikor idejön bekapni egy epret, és a számba is akar gyömöszölni, ingerülten utasítom vissza. Nem is tudtam, hogy ennyire ideges vagyok.</p>
	<p class="block_7">- Most már megint mit követtem el?</p>
	<p class="block_7">Ha már megkérdezi, elmondom neki ezt a szemellenző dolgot. Persze ő is azonnal felkapja a vizet, és tapsikoljak csak a Fidesznek, satöbbi. Addig-addig, hogy tehetetlenségemben elküldöm a kurva anyjába. Na, erre aztán igazán mérges lesz, ha eddig nem lett volna eléggé, és hogy mit mondtam?, meg az én kurva anyám, meg hogy holnap mehetek a picsába.</p>
	<p class="block_7">Ebben maradunk.</p>
	<p class="block_7"></p>
	<p class="block_7">Szombaton nyolckor ébreszt a telefonom. Jó reggelt kívánok, mintha mi sem történt volna.</p>
	<p class="block_7">- Jobbat! - köszön vissza, mintha mi sem történt volna. - Nem felejtettél el valamit?</p>
	<p class="block_7">Na, megint azt várja, hogy bocsánatot kérjek? Azt már nem! Szokás szerint ő sért meg, de az nem számít, aztán amikor visszasértem, még nekem kéne bocsánatot kérnem! Viszont, hoppá, ma van a névnapja!</p>
	<p class="block_7">- Boldog névnapot kívánok!</p>
	<p class="block_7">- Hát ez a nap vicce! - harsogja, mintha valami rosszat mondtam volna, de elfogadja a szájrapuszit.</p>
	<p class="block_7">Elkészülök, tízkor úgy döntök, hogy van annyi időm, hogy Bence kártyájáról leveszem a pénzt, kényelmesen visszaérek. Neko azt mondja, hozzak zsömléket is. Elbringázom a bankig, ott veszem észre, hogy nincs nálam a bukszám, a kártya is benne van. Vissza haza!</p>
	<p class="block_7">Amikor belépek, éppen szól a telóm. Már Neko kezében van, hogy felvegye, de inkább átadja. Hetvenes szám, nem tudom, ki az. Felveszem, hát a Pimpi, valakinek a telefonjáról.</p>
	<p class="block_7">- Ki az, kit hívtam?</p>
	<p class="block_7">Ez hülye!</p>
	<p class="block_7">- Szia, Attila vagyok!</p>
	<p class="block_7">Képzeljem el, hogy betörtek a... nem tudom, hova, ellopták a kétmillió... nem értem, mennyijét, és most megy a... fogalmam sincs, hová. Hát így nehéz lesz!</p>
	<p class="block_7">- Figyelj, arról volt szó, hogy 11-kor elmegyünk a vonattal házat nézni. Azzal most mi lesz?</p>
	<p class="block_7">- Ja, az az Attila? Akkor már tudom, kit hívtam!</p>
	<p class="block_7">És hogy itt van Örkényen, majd mindjárt jön oda. Valami azt súgja, hogy nem azért, hogy le ne késsük a vonatot.</p>
	<p class="block_7">Kimegyek a ház elé, már fordul is be a sarkon. Elkéri a telómat, hogy hívjuk fel a Józsit, az unokatesóját.</p>
	<p class="block_7">Szóval nem a testvére, hanem az unokatesója. Lassan csak helyre kerülnek a dolgok!</p>
	<p class="block_7">A beszélgetésükből kiderül, hogy a srác most marhára nem ér rá, „igen, hülye voltam, előbb kellett volna szólnom!“, átadja nekem.</p>
	<p class="block_7">- Hétfőn vagy kedden kellene. Neked jó?</p>
	<p class="block_7">- Hát, a hétfő az jobb lenne!</p>
	<p class="block_7">- Hétfőn vagy kedden. Hívjál fel hétfőn tízkor, és akkor megbeszéljük!</p>
	<p class="block_7">Neko ennek nagyon nem örül.</p>
	<p class="block_7">- Nem érdekel, hétfőig várok, aztán ha nem jön össze, vissza a húszast, és megyek a családsegítőhöz!</p>
	<p class="block_7">Mert hogy ezek felajánlottak egy helyet, ahová családostul lehet költözni egy időre, de állatot nem lehet vinni. Amikor erre rákérdezett, az volt a válasz:</p>
	<p class="block_7">- Sintér.</p>
	<p class="block_7">Hát ezt még egyszer nem akarjuk átélni! De ő most nagyon ideges, hiszen a jövő héten Anikó befekszik a műtétre!</p>
	<p class="block_7">Persze nekem is járóbeteg ellátásban műtötték a kezem, ez is csak most jut az eszembe, de ez nem változtat azon, hogy nagyon feszes lesz a jövő hét.</p>
	<p class="block_7"></p>
	<p class="block_7">Pimpi szokás szerint a szomszédban udvarolgat a Bettikének. Állítólag úgy tekint rá, mint a saját húgára, odahordott valami 800 000 forintot. Eddig.</p>
	<p class="block_7">Elmegyek vásárolni. Persze a zsemle mellé kell még kenyér, felvágott, dohány is. Szokás szerint megkérdezem:</p>
	<p class="block_7">- Más nem kell?</p>
	<p class="block_7">Szokás szerint a válasz: Nem.</p>
	<p class="block_7">Amikor visszajövök, csendesen mondja:</p>
	<p class="block_7">- Legalább hozhattál volna egy kis sört.</p>
	<p class="block_7">Nem szólok egy pár másodpercig, mert csak csúnya szavak jönnének ki a számon. Aztán megjegyzem:</p>
	<p class="block_7">- Azt mondtad, más nem kell.</p>
	<p class="block_7">Azért később kimegyek és hozok neki négy dobozzal, meg 3 kiló burgonyát, mert sült krumplit akar enni. Bence megsüti, Neko szinte az egészet meg is eszi.</p>
	<p class="block_8"><span class="text_1">Várjuk a hétfőt.</span><span class="text_2"><br class="calibre3" id="calibre_link-23" />
</span></p>
	</div>

<div class="calibre" id="calibre_link-4">
<p class="block_8">
<span class="text_2">
</span></p>
	<p class="block_9">04 GYÚJTÁS</p>
	<p class="block_5">máj 11, 2024 3:29 DE.</p>
	<p class="block_7"></p>
	<p class="block_7"></p>
	<p class="block_7">Nem csak fék, hanem még a gyújtást is levesszük!</p>
	<p class="block_7"></p>
	<p class="block_7">ANYÁK NAPJA</p>
	<p class="block_7"></p>
	<p class="block_7">Reggel, ami inkább dél, közlöm Nekóval, hogy nem nekem kell felköszönteni őt, mert nem az én anyám. Jóvá hagyja. Nem sokkal később bejön Bence és felköszönti őt. Senki más.</p>
	<p class="block_7">Ezen persze kibubkik, és mivel úgy próbálja feldolgozni a történteket, hogy órákig emlegeti megállás nélkül, ezt kell hallgatnom egy jóideig. És mivel órákig ezt hallja - a saját szájából -, tök rosszul esik neki és elpityeredik.</p>
	<p class="block_7">Az tény, hogy hét gyereket szült és nevelt fel, és kevés híján érettségit adott a kezükbe. Kivéve a Betti, aki ugye terhesen átszökött a pasijához a szomszédba, a Bogi, aki most követte, bár ő még csak most végzős egy szakmunkás suliban, ha ugyan bemegy levizsgázni, és még rá kéne húznia valahol máshol az érettségihez, de szerintünk már nem fog, meg a Bence, aki ugyanabba a suliba nem jár már be, pláne egy évvel Bogi alatt. Mert hogy úgyis elköltözünk. És most a többi hat le sem szarja a fejét.</p>
	<p class="block_7"></p>
	<p class="block_7">Sajnálom ilyenkor, de nem tudok mit kezdeni vele. Ha megpróbálom rávenni, hogy ne törődjön azzal, ami zavarja, emelt hangon kezdi ismételgetni, tehát még hangosabban kell hallgatnom, mert most már nem magának mondja, hanem nekem. Sokszor.</p>
	<p class="block_7">Nekem meg most már közel sincs annyi türelmem, mint régen, és előbb-utóbb én is felemelem a hangom. Hogy igen, ezt már elsőre is megértettem, még másfél órával ezelőtt, meg hogy ha nem tud rajta változtatni, akkor szarja le, de annál rosszabb, mert oda lyukad ki, hogy nem érdekel a problémája, pedig hát... és újra és újra elmondja, hogy mi bántja.</p>
	<p class="block_7">Segítség!</p>
	<p class="block_7"></p>
	<p class="block_7"></p>
	<p class="block_7">KITEREGETTÉL MÁR?</p>
	<p class="block_7"></p>
	<p class="block_7">A hétfő aránylag csendesen telik. Neko ki-kimászkál az ablakhoz, ahol a Bettikéék laknak, és dumálnak. Neki is van két lánya, de sokkal fiatalabban esett teherbe, mint a Neko lánya Betti, és a férje, a Dani egy szabolcsi paraszt. Szóval cigány, de sötét. Pimpi, aki azt a fixerlakást mutatta a 18-ban, ide hordja a pénzét, ami Isten tudja, honnan származik. A Füles szerint valami 800 rugót hagyott már itt kajában, pénzben. Persze a Dani sem szól érte, mert iszik, sőt szerintünk drogozik is, de a pénz az pénz.</p>
	<p class="block_7">Neko ilyenkor veszi le a híreket, hogy mi folyik odaát. B-ke csak csendben mondja el ezeket a titkokat, mert Anna át szokott osonni hallgatózni. De nem csak hallgatózni, hanem belemászkál a hűtőjükbe is, és ami tetszik neki, azt kiveszi és megeszi. Gátlástalan nőszemély.</p>
	<p class="block_7">Neko érdeklődik, hogy mi van a Pimpivel, ill. a 20 rugóval, amit kölcsön adtunk neki, pontosabban előlegbe, de kiderült róla, hogy diliflepnis, gyámság alatt áll, nem is lenne joga házat kiadni - azt sem tudjuk, kié a ház, amit mutatott, meg a másik a 20-ban! Ő majd leveri rajta, Neko nyugodjon meg, ide szokott az járni, csak nem tudni, mikor jön, megy.</p>
	<p class="block_7">B-ke meséli, hogy Betti milyen drill alá vette Bogit, mert áthallatszik hozzájuk, amikor beszólogat neki.</p>
	<p class="block_7">- Kiteregettél már? - vagy - Már megint a neten lógsz? Nincsen semmi dolgod?</p>
	<p class="block_7"></p>
	<p class="block_7">Igen, maga Betti is mondta, hogy milyen szépen takarít meg mosogat a kiscsaj. Itthon már rég nem mosogatott, a takarításra meg háromhetente is alig lehetett rávenni. Behúzták a csajt! És most, hogy nem lesz már iskola, majd elhajtják dolgozni, és nyilván elveszik a fizetését. Neko emlegeti is:</p>
	<p class="block_7">- De miért kellett? Hát arról volt szó, hogy elköltözik a Barbihoz.</p>
	<p class="block_7">Nekem még azt mondta, hogy a Barbival elmennek albérletbe, de ne szóljak az anyjának. Most, hogy nem lakik már itt, és szerintem nem fogják elengedni a Barbival sem, nyugodtan megmondhatom Nekónak, végül is mindegy.</p>
	<p class="block_7">- De miért? Hát tárva-nyitva van az ajtó, úgyis el akart menni, mondtam neki, hogy menjen! És így? Hogy a rendőrséget hívta ki?</p>
	<p class="block_7">Ilyenkor nyolcvanhatodszorra is elmagyarázom neki, hogy azért most, mert tudták, hogy nem sokára elköltözünk. Pont aznap volt a revü, amikor megkaptuk a papírt, hogy május 22-én délben jönnek kilakoltatni. Átment a királylány az írással, holott az apja is megkapta ugyanazt, mert még mindig ide van bejelentve (a többi gyerekkel együtt), de ő átment, és rá egy fél órára már itt voltak a zsaruk a ház előtt.</p>
	<p class="block_7">- De hát miért így?</p>
	<p class="block_7">- Mert kellett egy ürügy, hogy miért nem mer haza jönni. Hogy te fel akarod robbantani a házat, és hogy mi bántjuk őt. Rendszeresen. Láttad, a rendőr hogy nézett rám!</p>
	<p class="block_7">- Na de ilyen hirtelen?</p>
	<p class="block_7">- Figyelj, ezek éveken keresztül bármikor összefuthattak az utcán, és ki tudja, miket dumáltak. Most meg már hónapok óta állandóan ott lógott a nővérénél. Csak a megfelelő pillanatra vártak, hogy mikor kell előadni a nagyjelenetet, és a rendőrök segítségével lenyúlni a csajt. Szinte az utolsó pillanatban, mert ha akár velünk költözik el, akár a Barbival, már nehezen csábították volna vissza.</p>
	<p class="block_7"></p>
	<p class="block_7">Később szóba kerül valahogy a Füles, én hülye meg elmesélem, hogy találkoztam vele.</p>
	<p class="block_7">- De nem mondtál neki semmit!</p>
	<p class="block_7">Ezek a hangsúlyok olyanok, hogy kérdő módban van a szöveg, de fenyegető módban hangzik el. Mintha azt kiabálnák rád:</p>
	<p class="block_7">- Most már aztán elegem van, vigyázz! Mert beverem a képed!</p>
	<p class="block_7">Annak idején Békáson a sógornőmtől hangzott így, amikor ettünk, és szedett nekem:</p>
	<p class="block_7">- Nem kérsz többet!</p>
	<p class="block_7">- Jó, akkor nem.</p>
	<p class="block_7">A bátyámnak beletelt pár másodpercbe, mire megfejtette a jelenetet.</p>
	<p class="block_7">- Akkor kérsz még?</p>
	<p class="block_7">- Kérni akartam, de azt mondta, hogy nem.</p>
	<p class="block_7">- Hát vegyél még! - mondta némi nehezteléssel, és érezni lehetett, hogy ez a rosszallás most nem nekem szól.</p>
	<p class="block_7">Szóval ha már eddig elment a dolog, bevallom, hogy dehogynem mondtam neki, de csupa olyat, hogy a Pimpit áztattam, hogy tartozik, meg annyit, amennyit úgyis tud, hogy el kell költöznünk.</p>
	<p class="block_7">- És kérdezte, hogy van-e hova mennünk, de mondtam neki, hogy még nincs.</p>
	<p class="block_7">- De hülye vagy!</p>
	<p class="block_7">- De figyelj már! Ha lenne hová, akkor már nem is lennénk itt!</p>
	<p class="block_7">Na, ettől kezdve én voltam minden, csak rendes ember nem! Feltettem a fejhallgatót és gyorsan felmentem az Oni-ra, ez egy ilyen verekedős-lövöldözős játék, ezen szoktam levezetni a stresszes óráimat. Persze a harci zajok szüneteiben beszűrődött, hogy még mindig engem szapul, és pl. az áruló szó igen sokszor hangzott el. Meg a mostanában megszokott mondat:</p>
	<p class="block_7">- Nem érdekel, holnap fogom a két gyereket, bemegyek az anyaotthonba, a kutyákat meg vigye el a sintér!</p>
	<p class="block_7"></p>
	<p class="block_7"></p>
	<p class="block_7">FAKÓ KÉPEK KÖZÖTT</p>
	<p class="block_7"></p>
	<p class="block_3">És látsz százezer nagymamát,<br class="calibre3" />Hogy gombolyítja fonalát,<br class="calibre3" />Fakó képek között tipeg kedvesen...</p>
	<p class="block_3">Korál: Hazafelé</p>
	<p class="block_7"></p>
	<p class="block_7">Kedden hajnali kettő után még mindig itt ülök a gép előtt. Tkp. akkor vagyok egyedül, ha Neko lefekszik és alszik. A tévé akkor is megy, mert neki kell, hogy nyugiban tudjon szunyálni, de ilyenkor leveszem a hangot 40-esről a felére. De attól még szól. Zolika össze-vissza alszik, van, hogy éjjel bejön és zümmög, meg mintha csukott szájjal beszélne, de persze nem, csak hangokat ad ki, esetleg rikoltozik, ami a jókedv nála, vagy éppen rohama van és üti magát meg csapkod. Ilyenkor a kutyák is ugatnak, és pl. erre ébredtem ma (pénteken) is. Bence éjjel-nappal játszik a gépén és a legváratlanabb alkalmakkor jön be cigit tölteni. Ez is, meg a Zolika is egy jó ürügy arra, hogy ne szexeljünk.</p>
	<p class="block_7">Neko halkan dumál valamit, biztosan álmodik. A hangja kásás, de valamit megpróbál bizonygatni. Leveszem a fejhallgatót, és megkísérlem megfejteni, de nem értem. Aztán lassan feltápászkodik, és ugyanazon a hangon monologizál tovább. Innen tudom, hogy az előbb sem aludt már. De akkor miért ilyen? Rögtön az ugrik be, hogy megint beharapott Helexből. Vizet kér.</p>
	<p class="block_7">Tántorog meg rogyadozik, cigit akar sodorni, de nem tud, amikor lefejeli a két méter képátlójú tévét (nem vicc, 74 coll, utána lehet számolni!) és leomol az azt tartó asztal elé, letesz róla. Kérdezem, hogy mi van, azt mondja, szédül és rosszul érzi magát. Aztán bevallja, hogy bevett egy szemet, hogy jól aludjon. Piálni viszont alig piált, a konyhában van a flakon borból még háromnegyedig.</p>
	<p class="block_7">Egy flakon a napi adagja.</p>
	<p class="block_7">Szépen lassan elmeséli, hogy be szokott venni egy-egy szemet, ha nyugodtan akar aludni, de olyankor tényleg jót szunyál, és szépeket álmodik tőle. De most egy lila háromszögben volt, és ijesztő dolgok voltak ott, és nem tudta azokat elrakni, vagy valami ilyesmi.</p>
	<p class="block_7">Ahogy ki volt bukva a helyzetünkön és bevette a gyogyit, kiült a ház előtt a lépcsőre, hogy élvezze a meleg estét és a virágillatot, hogy a friss levegőn egy kicsit megnyugodjon. Egyszer csak érezte, hogy szédül. Akkor bejött és lefeküdt, ez fél 12-kor volt. Persze mivel én háttal ülök itt mindennek, nem vettem észre, hogy milyen állapotban van, de arról sem tudtam, hogy előfordulnak ezek az esti tabletták. Sosem mondta.</p>
	<p class="block_7">És hogy látta, gondolom a Faszbukkon, hogy szülők írják, hogy bevesznek ők is egyet, vagy a gyereknek kell, és újabban olyan, mintha be lennének drogozva. Mintha valamiféleképpen meg lenne változtatva a Helex, más lett, vagy erősebb...</p>
	<p class="block_7"></p>
	<p class="block_7">Egyfolytában szédül. Nekem gyakorlatilag egész nap meg van nyitva a ChatGPT a böngészőben, rögtön megkérdezem az MI-t, hogy mit tud erről. Írja a mellékhatásokat, köztük persze a szédülést is, de van itt pl. hányinger, hányás, hallucináció, öngyilkossági hajlam... Van minden, mint Karácsonykor! És hogy ha ilyen mellékhatás jelentkezik, azonnal forduljunk orvoshoz.</p>
	<p class="block_7">Miután itt megszűnt az orvosi ügyelet, a 112-t hívom, és kapcsolják a mentőket. Már az elején leszögezem, amit Neko nem győz elhaló hangon nyögdécselni az ágyból, hogy sem orvost, sem mentőt nem akar, csak mondják meg, hogy ilyenkor mit lehet tenni. Bevallom nekik a kis bort is, a pár évvel ezelőtti marék gyogyiról nem szólok. Végül az általánosságokat mondja, amiket magamtól is tudok.</p>
	<p class="block_7">- Kérnek mentőt?</p>
	<p class="block_7">- Nem kérünk.</p>
	<p class="block_7">- Jó, akkor átkapcsolom az orvoshoz, beszéljék meg vele, hogy van-e valami teendő.</p>
	<p class="block_7">Olyan sokáig nem veszik fel, hogy már majdnem leteszem, de aztán bejelentkezik egy női hang. Mondom, hogy mi van, azt mondja, kapcsolja az orvost. Szerintem a központos vette vissza a vonalat, amikor látta, hogy nem használja senki.</p>
	<p class="block_7">Na, felveszi a doki, neki is elmondom, most már harmadszor, hogy miújság, ő is csak a szokásos sztereotípiákat sorolja. Arról nem tud, hogy változtattak volna a Helex összetételén. Letesszük.</p>
	<p class="block_7"></p>
	<p class="block_7">Kicsit jobban van, cigizget, többször is vizet iszik. Eldumálgatunk, vagyis szóval tartom Nekót, hogy lenyugodjon és visszajöjjön az álmossága, de én hervadok le hamarabb, és fél 6 körül lefekszem. Ő is, de én egy perc múlva alszom.</p>
	<p class="block_7"></p>
	<p class="block_7">Az egész kedd a szédülés jegyében telik.</p>
	<p class="block_7">Aznap, amikor felvettük a CsP-t (családi pótlék), és kiszámoltuk forintra, hogy mennyi jár a Boginak, Neko átviszi neki. Bettike panaszkodik, hogy ők majd csak holnap kapnak, és nincs otthon semmi. Neko magyaráz, hogy a múltkor is adott kölcsön 5 rugót, meg egy egész zacskó dohányt, adjunk neki mi is. Mondom, hogy persze, mennyi kell, azt mondja, adjunk 5 rugót. Azt is átviszi, dumálgatnak, közben beesik a Pimpi fia - nem a Pimpi neveli, az anyja meg nem rég halt meg -, és kér negyed kiló kenyeret, mert éhesek. Nosza, B-ke úgyis vásárolni indult, viszi a gyereket, vásárol nekik is.</p>
	<p class="block_7">Most tehát, hogy huszonöttel tartoznak, Neko még idegesebb, azt mondja, menjünk át, vagyis az ablakhoz, és határozottan követeljük vissza a pénzt, mert az nekünk félre van rakva albérletre.</p>
	<p class="block_7">Az a helyzet, hogy nincs félre téve semmink, ill. a tízrugósokat a szekrényemben tartom, nem megyek vásárolni az összes pénzzel, csak amennyi biztosan kell, de egy havi albéci pénzre csak a 16-án esedékes nyögdíjammal együtt lenne elég - egy hónapra! Kauciót nem is tudnánk fizetni.</p>
	<p class="block_7">Neko megy elöl, kissé trappolva, amikor odaérünk, az albaktoknak dől. Tökre úgy néz ki, mint aki eléggé beivott már. Én mögötte szerényen, de határozottan próbálok állni, nem tudom, mennyire sikerül. És hol a Pimpi, mert igenis kell az a huszonötezer, mert az félre van téve és nekünk innen menni kell... Varázsütésre megjelenik Bettike mögött az Anna is. Nem akar egyetlen szót sem elmulasztani. Hát most nincs itt, de majd holnap átjön és én majd kiverem belőle...</p>
	<p class="block_7">- Ne akarja, hogy az Attila verje ki belőle!</p>
	<p class="block_7">Na, máris bele vagyok rángatva, ha ezek után nem viselkedem elég férfiasan, hát el vagyok ásva az örkényi cigányok előtt!</p>
	<p class="block_7">Anna is behazudik valami hülyeséget, már nem tudom, mi volt, de valami átlátszó szöveg, kapok az alkalmon, elhúzom a számat, és látványosan elvonulok.</p>
	<p class="block_7">Bakker, az asszony két mondattal megfenyegette az egész családot a haverjukkal együtt!</p>
	<p class="block_7">Pár perccel később hazaér, a kezében egy doboz sör.</p>
	<p class="block_7">- Gyógysör. Bettike adta.</p>
	<p class="block_7">Persze, mert vagy részegnek, vagy másnaposnak nézte, pedig csak a gyogyi dolgozott még benne, de nem szólok.</p>
	<p class="block_7"></p>
	<p class="block_7">Neko, ha ki van bukva valamin, mindig fel akar tenni egy posztot a Fb-ra. Most olyasmin gondolkodik, hogy lefényképezzük magunkat egyesével, mert nincs egy normális kép rólunk, de legalábbis mostanában nem készült, és ki kell firkálni az arcunk, hogy ne lehessen felismerni, és valami brutál szöveggel feltenni, hogy ki vagyunk lakoltatva.</p>
	<p class="block_7">- Te, ha nem lehet felismerni, akkor minek csinálsz normális képeket? Vagy nem elég, ha letöltünk valahonnan, és azt firkálgatod át!</p>
	<p class="block_7">Nem, az nem elég, szépen nézzünk ki! Most mit mondjak, legalább elfoglalja magát valamivel. Még mindig tántorog, talán a sör is rátette a magáét, a kincsei közt guberál. Van egy fajansz szerű kis váza, annak a felső részéből már hiányzik egy kanyar, nem rég törhetett le, talán most, csak nem láttam, mert ugye háttal ülök mindennek, és fejhallgató is van rajtam. Felkutat egy szemceruzát, azt hegyezzem ki neki. Átmegyek a Bogi cellájába, itt van mellettünk, még ajtó sincs, mert annak idején leszedték, hogy egyszerre lehessen fűteni mindkettőt. Körülnézek a szekrényében, végül az egyik dobozban a hegyezőhulladékok között találok valami műanyag fejet, amin van egy lyuk. Beletekerem a cerka végét, de valahogy nem néz ki jobban. Szétkapom a fejecskét, hát nincsen benne semmi. Jó, akkor késsel! Faragom, faragom, de olyan puha a bele, hogy mindig lepattan. Neko kiveszi a kezemből, próbálgatja, neki sem megy jobban. Azért valahogy kifesti a szemét. Elővesz egy talpas poharat, hogy abban van az ezüst fülbevalója. Én annyira nem tudom megkülönböztetni a többi fémtől, hogy rá sem kérdezek, hogy melyik az. </p>
	<p class="block_7">- Nem ez az - morogja, és visszatántorog a vitrinhez, kivesz egy füstszínű kis korsót, úgy három decis lehet. Ide akarja hozni a mellettem levő fotehhez, de mielőtt ideérne, leejti. Száz darabra törik. Majdnem elsírja magát, tapogatja a törmeléket.</p>
	<p class="block_7">- Hagyd a fenébe, mert összevágod a kezed! Ülj le, kiszedem a cuccokat belőle, és felsöpröm az üveget!</p>
	<p class="block_7">Panaszkodik, nagyon sajnálja, az neki egy szép emlék volt. Tipeg-topog, guberál a bizsuk között, imbolyog, olyan most, mint egy kilencvenéves öreg nénike, aki olyan vén és beteg, hogy mindjárt szétesik. A szívem szakad meg!</p>
	<p class="block_7">Itt egy asszony, akit mindenki cserben hagyott, kapaszkodni próbál az állataiba, az emlékeibe, mása úgysem maradt, sorolja, hogy ez honnan való, ahhoz milyen sztori fűzi, de nem is fejezi be, inkább csak magának mondja. Tétova, bizonytalan, elhagyatott, csalódott, kisemmizett, túl két öngyilkossági kísérleten... Most, hogy ezt írom, szerencsére már alszik, nem látja, hogy potyognak a könnyeim, amikor rágondolok.</p>
	<p class="block_7"></p>
	<p class="block_7">Később valahol kint megcsinálják a képeket kettejükről. Zolikáról kerít egy elfogadható fotót a telefonjáról, az engem ábrázolót kinézi a gépemről. Nekem annyira nem tetszik, hogy ezt választottam volna, de ráhagyom. Átküldöm neki, nagy gonddal kifirkálja az arcunkat örvénylő piros vonallal. Mutatja, hogy milyen lett.</p>
	<p class="block_7">- Na, rám lehet ismerni?</p>
	<p class="block_7">A telefonja nincs 7 coll.</p>
	<p class="block_7">- Dehogy is!</p>
	<p class="block_7">- Akkor jó. De majd átküldöm neked, ha kész leszek mindegyikkel, és a te monitorodon jobban látszik.</p>
	<p class="block_7">- Jó, de kérem az eredetit is!</p>
	<p class="block_7">Amikor végez, lefekszik aludni.</p>
	<p class="block_7">Letöltöm a Canva nevű programot, mert jobban szeretek offline dolgozni, kiválasztom a Facebook-bejegyzés sablont és beteszem a négy eredetit. A szemek elé fekete téglalapot teszek, mint a hetvenes években a Kék fényben, Neko képén még el is tudom fordítani, hogy a félre hajtott fején is passzoljon. A szöveg, amit beleírtam, így hangzik:</p>
	<p class="block_7">- Kik ezek?</p>
	<p class="block_7">- Bűnözők.</p>
	<p class="block_7">- És mi a bűnük?</p>
	<p class="block_7">- Nem tudták fizetni a rájuk erőszakolt svájci frankos hitel részleteit.</p>
	<p class="block_7">- Ítélet?</p>
	<p class="block_7">- Kilakoltalás.</p>
	<p class="block_7">Nem tettem fel, mert nem akartam, hogy Neko belekössön, és megint elhordjon mindenféle szarnak meg árulónak, átküldtem neki, és odaírtam:</p>
	<p class="block_7">- Na, szerinted felrakható? - vagy valami hasonlót.</p>
	<p class="block_7">Reggel, ami inkább dél, felkelt, megnézte és fel is tette.</p>
	<p class="block_7"></p>
	<p class="block_7"></p>
	<p class="block_7">BEHAJTUNK</p>
	<p class="block_7"></p>
	<p class="block_7">Azt írtam, hogy a gyújtást is levettük, vagyis még inkább nem tartunk sehol abban a kérdésben, hogy hova a fészkes fenébe tudnánk költözni. De ez inkább Neko álláspontját tükrözi. Ki van akadva, hogy én nem vagyok ideges amiatt, hogy hamarosan mennünk kell. Én inkább azt mondanám, hogy egy végtelen hosszú folyosón battyogunk végig és benyitogatunk minden ajtón, csakhogy az ajtók zárva vannak. Viszont ugyebár minden következő ajtó egy-egy alkalom, hogy nyitva találjuk és belépjünk rajta, aztán majd kiderül, hogy érdemes volt-e, vagy inkább faroljunk ki, ha még lehet, és menjünk tovább egy következő felé.</p>
	<p class="block_7">Csak nehogy kifussunk közben az időből!</p>
	<p class="block_7"></p>
	<p class="block_7">Szerdán úgy megyek vásárolni, hogy délután 4 óra már elmúlt, a Gazdabolt, ahol mostanában vásárolni szoktam a kutyaszalámikat, már zárva. Neko szerint a Százas bolt, amit elneveztem Százezer forintosnak, olcsóbb árakon kínálja, így hát oda térek be először. A közért úgyis hatig van nyitva.</p>
	<p class="block_7">Hátra megyek és látom, hogy nem csak Bruno van, amit nem annyira szeretnek az állataink, hanem az a 80 dekás is, amit a Gazdaboltban is szoktam venni. Van két darab az egyik dobozban, és 8 a másikban, másmilyen ízesítéssel. Előre megyek a pénztárhoz, és mondom az ürgének, hogy van az a Finom vagy milyen kutyaszalámi, ami kábé ötszáz forint, mert a nevét és az árát is elfelejtettem, abból van-e egy egész dobozzal. Mondja, hogy igen, mindjárt hozza. Hátrasiet, és látom, hogy a polcok aljáról veszi el. Itt áll mellettem az egyik eladó, gondolom azért, hogy addig ne bugázzak valamit, annak mondom, hogy onnan én is elhozhattam volna, azt hittem, hogy a raktárból kell kihozni. Kiderül, hogy ezekből csak annyi van, amennyit ott látunk, a többi egy külső raktárban pihen. Kifizetem, és felemelem.</p>
	<p class="block_7">- Súlyra már megvan!</p>
	<p class="block_7">- Tizenöt kiló - mondja a pasi.</p>
	<p class="block_7">Itt más a csomagolás, máshol 9 darab van benne. Nem is kapcsolok, hogy a 15 nem osztható maradék nélkül a 80 dekával, azzal bajlódom, hogy csak a hosszabb gumipókkal tudom ráapplikálni a csomagtartóra. Amikor lecsorgok a közért felé, megállok a zöldségesnél. Hopp, hát nekem elfogyott a tojásom, itt veszek gyorsan egy tízes dobozzal. Amikor kijövök és a zsákot a kartonra teszem, hogy elrakjam a tojást, akkor olvasom a kutyatápos címkét, hogy Bruno. Ó, hogy az a... Vettem a szarabbikból 15 kilót! Vissza a Százashoz!</p>
	<p class="block_7">Ott persze kiderül, hogy a Fincsiből, ami 499 forint, mert most már megtanultam, csak az a tucatnyi van csak. Felajánlanám, hogy írja fel, hogy mennyi pénzem marad bent, és majd levásárolom, ha lesz még ebből, de nem lehet, mert neki le kell zárnia mindent. Kiszámolja a különbözetet, és hozzátesz még 10 Brunót. Úgyhogy most aztán el vagyunk látva egy időre!</p>
	<p class="block_7">Olyan ideges vagyok a saját hülyeségem miatt, hogy dúlva-fúlva érek haza. Bejövök a házba, és mesélném, hogy hogy jártam, de Neko sehol. Bence kerül elő a cellájából, és szokás szerint azt sorolja, hogy a játékhoz milyen aurákat nyitott, meg szeretne nyitni, de már nem tudom, mennyi időt késik az upgrade... Aztán megjön az asszony, és azt meséli, hogy milyen bunkó volt már megint a végrehajtó.</p>
	<p class="block_7">- Telefonon beszéltél vele?</p>
	<p class="block_7">- Nem, itt volt.</p>
	<p class="block_7">- Na, mikor?</p>
	<p class="block_7">- Most! Az előbb ment el.</p>
	<p class="block_7">- Hát én nem láttam. Hol beszéltél vele?</p>
	<p class="block_7">- Itt a kapu előtt. Egy szürke kocsival volt.</p>
	<p class="block_7">Nabazz!... Sem kocsit nem láttam a ház előtt, sem Nekót. De ő sem látott engem. Hát mi van itt?</p>
	<p class="block_7">- Na és mit akar?</p>
	<p class="block_7">- Közölte, amit már úgyis tudunk, hogy május 22-ével ki kell költöznünk. Karhatalommal jönnek, rendőrök, minden lesz. Azt mondta, hogy szóltak a Gyámügynek, azok kijönnek és elviszik a gyerekeket. Kérdeztem, hogy és a kutyák? Azt mondja, sintér.</p>
	<p class="block_7">- Meg az anyja picsája!</p>
	<p class="block_7">- Azt mondta, jövő héten jön a Gyámügy. Elviszik a gyerekeket.</p>
	<p class="block_7">- Jövő héten?! Hát nem tudnak várni 22-éig?</p>
	<p class="block_7">Nagyon sajnálom, hogy nem tudtam beszélni az ürgével, mert szerintem ezeket a fenyegetéseket mind 22-én délre mondta. Az értesítőn rajta is volt, hogy készenléti rendőrökkel jönnek, meg lakatossal... Erős túlzás lenne már a jövő héten elvinni a kölyköket, na meg a kutyákat, mivel még két hét múlva szerdán lesz a napja!</p>
	<p class="block_7">- Ezek nézik a Fészbukot - mondja Neko.</p>
	<p class="block_7">Hát, ha azt veszem, hogy reggel kirakta azt a képet, a faszi meg itt volt már délután... Véletlen lenne?</p>
	<p class="block_7">Megint átcsal az ablakhoz, hogy megfenyegesse őket.</p>
	<p class="block_7">- Ha holnap reggel nem lesz itt a huszonötezer forint, megyek a rendőrségre! Ezt nem lehet csinálni, nekünk kell a pénz, mert innen mennünk kell!</p>
	<p class="block_7"></p>
	<p class="block_7">A szédülése már múlóban. Azért ez eléggé sokáig tartott, nem normális állapot! Jó, hogy retard tabletta, de a doki szerint 12 óráig kéne tartania. Valami nagyon nincs rendben!</p>
	<p class="block_7">Bizonygatja, hogy csütörtökön felhívja a dokit - a világért nem menne be, attól fél, hogy azt hinnék, megint öngyilkos akart lenni -, és elmondja, hogy ugyanazon a napon ő is rosszul lett, meg a Zolika is. Igaz, a Helex tkp. a srácnak lett felírva, és szerdán, amikor kapott egy szemet, hogy ne cirkuszoljon, olyan dührohamot kapott, amilyet még soha! Meg is voltunk lepődve! Na és hogy irasson egy másmilyet. Mondom neki:</p>
	<p class="block_7">- De neked is egyet, meg a Zolikának is egy másikat! Ne a gyerekét szedd!</p>
	<p class="block_7">- Hát annak idején azt mondta a Rózsa, hogy nem tud mást. Esetleg a Xanaxot, de azt mondtam, hogy azt ne, mert az rohadt erős, és rá lehet szokni.</p>
	<p class="block_7">- Erre is. Meg a Frontinra is. Ezek mind egy kalap alatt vannak, egyik szarabb, mint a másik.</p>
	<p class="block_7"></p>
	<p class="block_7">Hát, csütörtökön is jó későn keltünk, persze, hogy nem lett semmi abból, hogy beszél a dokival. </p>
	<p class="block_7">Kimegy az ablakhoz, dumál a Bettikével. Hallja a Pimpi hangját, bekiabál, hogy jöjjön ki. Mármint oda az ablakhoz. Az nagy nehezen kisomfordál, és nekiáll hazudozni. Most ezért nem jó, most a tesója kórházban van, de majd elmegy a pénzért, satöbbi.</p>
	<p class="block_7">- Mikor?</p>
	<p class="block_7">- Este hatra itt lesz.</p>
	<p class="block_7">- Tegnapelőtt vettél fel kétmillió forintot. Abból nem maradt huszonötezer?</p>
	<p class="block_7">- Hatra hozom a lóvét.</p>
	<p class="block_7">- Nincs este hat! Ha egy órán belül nincs itt a pénz, megyek a rendőrségre, és feljelentelek benneteket!</p>
	<p class="block_7">Egy óra múlva én megyek az ablakhoz. Bekiabálok, hogy halló, van itt valaki? Itthon vagytok? Bent a falból, ami a konyhát választja el az előszoba folyosótól, hiányzik egy kézilabda nagyságú darab. Mögötte leng valami virágos rongy, gondolom, valami függöny. Egyszer csak elmozdul, és megjelenik a konyhaajtó nyílásásban. Az Anna van benne, ez a ruhája.</p>
	<p class="block_7">- Itthon vannak a fiatalok?</p>
	<p class="block_7">- A Bettike fürdik.</p>
	<p class="block_7">- Fürdik. A Pimpi itt van?</p>
	<p class="block_7">- Nincs, elment a pénzért.</p>
	<p class="block_7">- És még nem jött vissza? Itt van az ATM egy negyedóra járásra.</p>
	<p class="block_7">- Hazament pénzért. A háromórásival ment el.</p>
	<p class="block_7">Legalábbis ezt értettem.</p>
	<p class="block_7">- És mikor fog megjönni?</p>
	<p class="block_7">Erre is mond valamit, de nem értem pontosan. Vágok egy pofát és megfordulok, hogy elmenjek.</p>
	<p class="block_7">- Ott tette le a pénzét.</p>
	<p class="block_7">Visszafordulok.</p>
	<p class="block_7">- Na ez az. Hogy ott tette le. Itt kellett volna letennie - és otthagyom.</p>
	<p class="block_7">A hatórási az úgy hatórási, hogy Pest felől 55-kor kéne bejönni a vonatnak, hacsak nem késik, Mizse felől 58-kor, vagy ilyesmi, és 59-kor indulnak egyszerre. Na jó, pár másodperc különbséggel.</p>
	<p class="block_7">17:55-kor kiállok a kapu elé. Közel hozzá, hogy a kilógó bokor legalább felül takarjon el, ne vegyenek észre olyan messziről. Persze semmi. Vagy negyed órával később bemegyek.</p>
	<p class="block_7">- Hát, ezzel nem jött. Vagy legalábbis nem ide a szomszédba.</p>
	<p class="block_7">Neko fogja magát és kimegy az ablakhoz. Nem hív, de most magamtól követem. Érdekes módon B-ke hátrakiált, és kijön a konyhába a Pimpi. Nahát, ez hogy került ide? Teleportált? De a hatossal biztos, hogy nem! Bettike kisurran, intézzük el hármasban, a férje viszont bejön. Pimpi vigyorog, mert zavarban van, először tagadni akar, de aztán előhúzza a pénzt a zsebéből, levesz két Szent István portrét, és odaadja Nekónak, de az reklamál az ötösért is.</p>
	<p class="block_7">- De azt a Bettike kérte!</p>
	<p class="block_7">- De abból evett a te fiad is!</p>
	<p class="block_7">- Te bolond vagy! - mondja vigyorogva az, aki háromévesnek van titulálva, és sárga cédulája van, mert agyilag zokni. Próbálok zoral pofát vágni, mert látom, hogy a Dani néz. Pimpi azért lehámoz egy Széchényit is, és odaadja, kimegy a konyhából. Neko háborog.</p>
	<p class="block_7">- Hallottad? Azt mondta, hogy bolond.</p>
	<p class="block_7">- Megunta az életét - mondom, hogy férfiasnak tűnjek a Dani előtt.</p>
	<p class="block_7"></p>
	<p class="block_7">Felolvasok néhány könyvjelzőzött házat a böngészőből, direkt olyat kerestem, hogy állatot lehessen vinni, és dohányzó legyen.</p>
	<p class="block_7">- Kimegyek az udvarra és ott elszívom, ne ezen múljon már! - mondja Neko.</p>
	<p class="block_7">- Te igen, de a fiad az nem fog.</p>
	<p class="block_7">Egy olyan van, ahol nyolcvanért kiadnak egy kisebb házat, de oda is kell a két havi kaució. Egy másik nagyon alacsony bért emleget, de inkább a házat kéne rendbe hozni, csakhogy egy köpésre - 200 méterre! - a román határ mellett van, még szerencsére ezen az oldalon. Egy zsákfalu, csak busz jár fel oda, a Wiki nem írja, napjában hányszor, de nem sokszor, az tuti! Meg van még egy, az sincs onnan nagyon messze onnan, havi huszonötért! De az meg 30 négyzetméter, és írja is, hogy egy vagy két főnek kiadó.</p>
	<p class="block_7">- Ha lenne három kilónk, azzal már leülhetnénk szerződést írni, a mostani pénzünkből meg oda tudnánk költözni.</p>
	<p class="block_7">- Na igen - mondja Neko -, de ki a fene adna nekünk háromszázezret?</p>
	<p class="block_7">Két hirdetőt felhívok, nem veszik fel. A harmadikat egy másik weboldalról néztem ki, az felveszi, de csak azért, hogy közölje, hogy már kiadták.</p>
	<p class="block_7">Megígérjük egymásnak, hogy holnap mindenkit felhívunk, akit csak lehet, és lefekszünk aludni. De az egész péntek kevés volt hozzá. Telefon ugyan volt, de az egyik tanár kérdezősködött Bence felől, Neko közölte, hogy kilép a suliból a srác, mert költözünk. Hétfőre kérték be őket, hogy aláírják a papírokat és visszavigyék a könyveket.</p>
	<p class="block_8"><span class="text_1">Még Neko féltestvérét, Ritát felhívja telefonon, mert az eszébe jut, hogy szegény panaszkodik, hogy nincs senki, aki segítene neki, hátha oda tudnánk költözni, vagy valami. Ő megígéri, hogy bemegy Egerbe, mert valahol a szélén lakik, és körülnéz, de aznap már nem hívja vissza. Aztán Neko arra gondol, hogy ebből sem lesz énekes halott, és lemond róla.</span><span class="text_2"><br class="calibre3" id="calibre_link-24" />
</span></p>
	</div>

<div class="calibre" id="calibre_link-13">
<p class="block_8">
<span class="text_2">
</span></p>
	<p class="block_9">05 KÉNYSZERSZÜNET</p>
	<p class="block_5">máj 21, 2024 2:07 DE.</p>
	<p class="block_7"></p>
	<p class="block_7"></p>
	<p class="block_7">Lassan két órája kedd van. Szerda délig el kell hagynunk a házat, mert ha nem, karhatalmilag a hajunknál fogva basznak ki az utca közepére. Gondolom ebből az alkalomból itt lesz az utcában fél Örkény. De mi ezt nem akarjuk megvárni.</p>
	<p class="block_7">A bátyám tud egy fószert, aki első körben elvinné azokat a cuccokat, amiket nem használnánk &ndash; tévé, számgépek, ilyesmi &ndash; hozzájuk, másodikban minket meg az állatokat a Kisoroszi kempingbe. Őszig aztán ott dekkolnánk, addig összekoplalunk annyi zsét, hogy ki tudjunk venni valahol egy házat mondjuk havi százért.</p>
	<p class="block_7">Ehhez képest még sátrunk sincs, ma kell majd felmennem Pestre és gyorsan venni egyet. Neko szerint póráz meg ilyesmi is kell, de hát nem tudom, olyan sokfelé nem fogok elmenni, hogy mindent beszerezzek. Itt is kéne lennem pakolni, meg mielőtt megjön a Karcsi, össze akarok szedni mindent, a csaptelepektől kezdve a hosszabbítókig semmit nem akarok itt hagyni nekik. Mármint az új tulajoknak. Legyen az ő saruk az is!</p>
	<p class="block_7">Miután a kempingben nincs „kettőhúsz“, így blogolni sem fogok tudni, talán egészen őszig. Elvileg telefonnal is lehetne, de inkább nem.</p>
	<p class="block_7">Jól van, még össze kell pakolnom a szaraimat, amik bratyóhoz mennek, meg ami velem jön. Meg gyorsan lefeküdni, hogy reggel fel tudjak kelni. Az nehezebb lesz.</p>
	<p class="block_7">Sziasztok!</p>
	<p class="block_7"></p>
	<p class="block_11"><span class="text_1">máj 21, 2024 2:07 DE.</span><span class="text_2"><br class="calibre3" id="calibre_link-25" />
</span></p>
	</div>

<div class="calibre" id="calibre_link-5">
<p class="block_11">
<span class="text_2">
</span></p>
	<p class="block_12">06 VILLÁM</p>
	<p class="block_5">máj 30, 2024 5:20 DU.</p>
	<p class="block_7"></p>
	<p class="block_7"></p>
	<p class="block_7">Sziasztok! Most csak annyit, hogy hiába nem úgy néz ki, mégis &ndash; eddig &ndash; jobban sültek el a dolgok, mint ahogy terveztük.</p>
	<p class="block_7">Sajnos nincs elég időm részletesen írni, a kisoroszi könyvtárból írok, de hát persze rengeteg élmény volt eddig is az alig több mint egy hét leforgása alatt. A szomorú az, hogy viszont halványodnak az emlékek, és mire eljutnék oda, hogy képernyőre vetem, csak néhány sztori marad meg, szinte hangulat nélkül.</p>
	<p class="block_7">Na de most még van egy kis időm, és valahol el kell kezdeni. Hát, én jártam már itt, két nyarat is lehúztunk a Kati csajjal meg akkor még azt hiszem az első két gyerekkel (vagy csak a Puli volt meg? én már meg nem tudnám mondani), de az majdnem 30 éve volt. Ugye, hogy az sok?</p>
	<p class="block_7">És hát azóta egy csomó minden megváltozott. Az akkori árakra nem emlékszem, de azt tudom, hogy az öreg, aki körbejárt beszedni a pénzt, az szeretett saját zsebre dolgozni, pláne, ha megtudta, hogy egész nyárra jövünk.</p>
	<p class="block_7">Ez úgy történt, hogy ki kellett biggyeszteni egy papírt a sátorra, amire a fószer ráírta májusban, hogy V. Ez a római ötös. Közölte, hogy nem muszáj ám állandóan az egész hónapot kifizetni, és ha valaki kérdezné &ndash; soha senki nem kérdezte -, akkor az adott hónapban érkeztünk, ami a sátor fölé kivan tűzve. Így lett a júniusból VI, a júliusból VII, és az augusztusból VIII. Mi is olcsóbban úsztuk meg, és ő is többet tudott inni. Persze összegekre már nem emlékszem, különben is a K. Cs. családijából ment az egész költségvetés, mert én szokás szerint nem dolgoztam.</p>
	<p class="block_7">Most egy csomószor olvasgattam a bejáratnál a táblát, de esküszöm, hogy ötször-hatszor kellett, mire az egész fontos információ beköltözött a fejembe. Először is, azt olvastam, hogy napi és havi jegyek vannak. 1-2, 3-4, 5 fölött és nagyobb személyes sátrak díjai vannak kiírva. Az első három kategória 4, 5 és 6 ezer, mellette 20, 25 és 30. A “felette” kategória mellett, hogy majd megegyezünk. Mondom a családnak, hogy tökjó, havi 30-ból jók vagyunk, a többi pénzből játszva összerakjuk őszig az albérlet árát. (Havi százezer körül számolok, plusz a kéthavi kaució.) Mert hogy hatszemélyes a sátor. Na de mivel mi csak négyen vagyunk, és az állatokat nem számolom, hiszen csak sátorhelyet kell fizetni, így 25 lesz a 30. Itt már vagy ötször &ndash; komolyan! &ndash; túl voltam már a tábla böngészésénél.</p>
	<p class="block_7">Aztán kiderült, hogy nem havi, hanem heti árak vannak. Heti huszonöt ropi. Az havonta több mint száz rugó. És nincs áram, nincs meleg víz, tkp. a földön alszol, és vihar esetén a fejed felett csapkod az istennyila.</p>
	<p class="block_7">Nanee!</p>
	<p class="block_7">Mutatom a táblát a Bencének, erre alatta kisebb betűkkel szedve felfedezek egy új sort, már ami nekem új volt, méghozzá azt, hogy 300 Ft / fő / éj idegenforgalmi adó. Az bazmeg ezerkettő. Naponta. Harminc napra harminchat rugó, az már mondjuk egy 140 000 forintos albéci.</p>
	<p class="block_7">Nahátnamáneeee!</p>
	<p class="block_7">Aztán van itt egy kigyúrt srác, ő szedi a lét, és először össze akart pakoltatni, amikor hallotta, hogy nincs egy fillérünk sem &ndash; ezt majd alkalomadtán bővebben megírom -, de aztán kegyelmet kaptunk. Annyira, hogy most ott tartunk, hogy eddig egy fillérünkbe sem került a kaland, és azt mondta, hogy ha felfedeznek, mármint a főnökei, akkor megpróbálja elintézni, hogy félárat kelljen fizetnünk.</p>
	<p class="block_7">Isten velünk &ndash; ki ellenünk?</p>
	<p class="block_7">Na, aztán hogy rosszat is mondjak, Bambi, akit én Golyókának vagy Golyófejűnek hívtam, meg amíg nem tanulta meg, hogy ne legyen láb alatt, Fehér Árnyéknak, elveszett a kempingben. Ezt is leírom majd, most még túl friss, itt meg nem akarok bőgni idegenek előtt. Egyszer majd, ha eleget leszek egyedül, meggyászolom.</p>
	<p class="block_7">Hugi &ndash; a bátyám lánya &ndash; mondta, hogy neki van egy telke házzal Kerepesen, csak el van hanyagolva, mert senkinek nincs kedve kijárni. Ugyanis egy cigánytelepen kell keresztülmenni, és alkalmanként felhallatszik a dombtetőre, hogy alant fegyvert puffogtatnak &ndash; remélem, csak gázpisztoly! -, és sűrűn kivonul a rendőrség. Ezt odaadná ingyen, hogy lakjuk, legalábbis addig, amíg még élek. Igen, így mondta, hogy utána ő kidobja a többieket. (Ugyebár tud arról, hogy Neko hogy kezeli, vagy inkább nem kezeli a pénzt, viszont rendszeres volt &ndash; hál’ Istennek csak volt! &ndash; a napi kétliteres flakon bor, ha nem volt dohány, akkor jelenetet rendezett, mint Oliver Stone…) Viszont költeni kell rá, áram tuti nincs, valószínűleg víz sincs, a tűzhely palackkal megy, de az van nekünk.</p>
	<p class="block_7">Szóval nem vesztünk el, na! Én megpróbálom élvezni a nyári mindennapokat, rengeteget mászkálok vízért, boltba, a végén még lefogyok, aztán nem fogtok megismerni!</p>
	<p class="block_7">Lassan elbúcsúzom, fél hat lesz, egyre több ismerőse jön a könyvtáros csajnak, nem akarok útban lenni, hátha előbb akar zárni. Azért drukkoljatok, nélkületek biztos nem mennének ilyen jól a dolgok!</p>
	<p class="block_7"></p>
	<p class="block_13"><span class="text_1">máj 30, 2024 5:20 DU.</span><span class="text_2"><br class="calibre3" id="calibre_link-26" />
</span></p>
	</div>

<div class="calibre" id="calibre_link-6">
<p class="block_13">
<span class="text_2">
</span></p>
	<p class="block_14">07 FEHÉR ÁRNYÉK</p>
	<p class="block_5">jún 10, 2024 3:51 DU.</p>
	<p class="block_7"></p>
	<p class="block_7"></p>
	<p class="block_7">Szóval arról volt szó, hogy május 22-én délben jön a kivégzőosztag és minket kiraknak az utcára. Megjegyzem, ez nem az én balhémból kifolyólag történt, hanem Neko és a férje tartozásaiból kicsippentették a legkisebb tételt, hogy minél olcsóbban megkaphassa a cigánycsaj a házat. Na hallod! Ha már fizetett érte!</p>
	<p class="block_7"></p>
	<p class="block_7">Hogy levágd, hogy ez hogy történik: Jön a cigányasszony, aki ebből szerzi a vagyonát. A végrehajtó már mint régi havert üdvözli. Eldumálgatnak, aztán bevonulnak egy irodába, ahol rátérnek a boltra. Végrehajtóné kitesz egy listát a házakról, amin tartozás van. Romnyi végigböngészi, vagy egyenesen rámutat arra, amit meg akar szerezni. Az irodából két boldog asszony lép ki, az egyiknek laposabb a táskája, a másiknak dagadtabb. Utóbbiból ki lesz fizetve a Fucktoring (Faktoringnak írják, de annak semmi értelme), ahonnan egy fal kérés érkezik, hogy nem fizetés miatt szeretnék árverésre bocsájtani a házat. Szerintem a papír nem is járja meg az utat, miután sem aláírás, sem pecsét nincs rajta. Még én is tudok ilyet csinálni Worddel 3 perc alatt.</p>
	<p class="block_7"></p>
	<p class="block_7">Nem küldenek ki értesítést a közelgő árverésről, hogy ne tudj időben tiltakozni ellene. Majd rájössz, pl. a szomszéd barátnő értesítéséből, hogy bajban vagy, de akkor már késő tiltakozni. Ezt úgy fedezik le, hogy egy fénymásolatot mutatnak egy postai értesítésről, ami szerintük azt bizonyítja, hogy te átvetted a ki nem küldött levelet. Sem aláírás, sem személyi igazolvány szám nincs rajta. Honnan is lenne, hiszen nem történt meg a kiküldés, tehát az átvétel sem. Helyette kézzel valaki ráírta a vastag keretbe, hogy Posta. Szerintük ez bizonyítja, hogy te átvetted.</p>
	<p class="block_7"></p>
	<p class="block_7">Megjegyzem, egy ponton azt próbálták nekem beadni, hogy a pandémia miatt nem kellett ezeknek az adatoknak szerepelnie rajta, de lehűtöttem az illetőt azzal, hogy amikor ez történt, a pandémia már fél éve fel volt oldva.</p>
	<p class="block_7"></p>
	<p class="block_7">Hogy teljesen le legyen fedve a tranzakció, hiába küldözgetsz kifogásokat, fellebbezéseket, másodfokon megkapod az ítéletet, hogy igenis te megkaptad azt a rohadt értesítőt, tehát jogtalan minden kifogásod, és az elidegenítés folyik tovább a maga medrében. Ezzel a papírral kapod meg a dátumot is, hogy mikor kell elhagynod a tulajdonodat, amiért húsz éve majdnem kétszer annyit fizettél akkori pénzben, mint amennyiért a klán nőtagja hozzájut. És ami a leggaládabb, hogy van képük beleírni, hogy a Végrehajtó nem tartotta fontosnak megszólalni az ügyben.</p>
	<p class="block_7"></p>
	<p class="block_7">Érted? Ki sem kell nyitni a pofáját, a bíróság látatlanban igazat ad neki! Kell-e mondanom, hogy pénzszagú ez a küldemény is?</p>
	<p class="block_7"></p>
	<p class="block_7">Megvan már, hogy amikor a Mi Hazánk benyújtja a törvénymódosítási javaslatot, hogy legyen újra nonprofit a végrehajtás, a többi párt miért szavazza le egyemberként? Talán csak nem azért, mert itt akkora pénzek forognak, hogy mindenkinek jut? Függetlenül attól, hogy a parlamenti padsor melyik felén ül, már amikor éppen eltéved és véletlenül bemegy a munkahelyére?</p>
	<p class="block_7"></p>
	<p class="block_7">Jól van, fújjuk ki magunkat! Szóval május 22-e. Ez egy szerdai nap volt, és semmi kedvünk nem volt megvárni, hogy a fél falu ott toporogjon és végignézze, amint kivégeznek egy családot. Ezért már keddre megszerveztük, hogy elhúzzuk a csíkot. Így is eléggé nagy volt a forgalom a Forrás utcában.</p>
	<p class="block_7"></p>
	<p class="block_7">Bratyó szervezésében jött egy Karesz nevű srác egy egyterűvel. Ezt úgy kell elképzelni, hogy átmenet a személyautó és a mikrobusz között. A második és harmadik üléssort kikapta, hogy legyen hely. Az állatok szállítását is vállalta, viszont rajta kívül csak egy személynek maradt hely. Ez a személy én lettem, a család többi tagja és néhány zsák egy másik kocsiba került, amit Neko szerzett nagyhirtelen, ebben pedig állatot nem lehetett szállítani.</p>
	<p class="block_7"></p>
	<p class="block_7">A kapkodásra jellemző, hogy rengeteg dolgot ottfelejtettünk, közöttük az összes hivatalos papíromat, de fúrógéptől ruhaneműig bármit fel tudnék sorolni.</p>
	<p class="block_7"></p>
	<p class="block_7">A Füles többször is megállt a kocsijával, odaintett és kérdezte, hogy hová megyünk. Neki azt mondtam, hogy a Tisza-tóhoz. Milyen faluba? Mondom neki, hogy fogalmam sincs, mert Neko intézi, az ő ismerőse ajánlotta, nekem meg nem mondta. Persze nem hitte el, de nem tudott mit tenni. Egyébként a mai napig hívogat, meg még fog is nyilván. Másnak, aki érdeklődött, a másik sofőr azt mondta, hogy Siófok az úticél. Valójában pedig Kisorosziba indultunk.</p>
	<p class="block_7">Huszon-harminc éve Kati csajjal két nyarat is lehúztunk ott. Puli és Beylan már megvoltak, Mirage még nem, tehát ez 1993 és 96 között volt. A csaj intézte az anyagiakat a családiból, én nem dolgoztam, hiszen akkor nem is érhettem volna rá.</p>
	<p class="block_7">Legelőször aránylag közel a sorompóhoz találtunk egy nagy rétet, ahol már rengeteg sátor meg talán lakókocsi volt, egy dombon pár pottyantós vécével. Ide próbáltunk letelepedni - már nem a vécébe, de a hatalmas rétre. Lelo megjelent, K. cs. nagy barinője, és beljebb invitált a spicc felé, hogy ott sokkal kevesebben vannak és árnyékot is találunk.</p>
	<p class="block_7">Most felmentem a netre, és beütöttem, hogy Kisoroszi kemping. Ki is adott egy weboldalt, amin az volt, hogy nyitva van. Méghozzá egész évben, de fizetni májustól októberig kell. Csak napidíjakat írtak, 5 személyes sátorig 1500, felette 2000 forint. Hohó, ennél olcsóbban nem fogunk tudni lakni, és lesz egy csomó megtakarított pénzünk őszre, vagy még hamarabb, amiért ki tudunk venni valahol egy családi házat! A gyáli piacon vettem két napelemes telefontöltőt, meg egy napelemes lámpát, éljen a megújuló energia! Sátorért be kellett mennünk Pestre, egy műszaki bizományiban vettem egy hatszemélyest, amiben simán fel is lehet állni, ne az legyen, hogy ha esik az eső, négykézláb nézzük egymást bent kuporogva. 55 rugó volt, de nem ezen lepődtem meg, ezt láttam a Jófogáson, hanem hogy milyen kevés pénz maradt. Nem rég még valami százötven volt a bukszámban, most meg alig marad vagy harminc. Jó, Nekónak adtam húszat, mert 15 lesz a fuvarjuk, és ne legyen egy fillér nélkül, a Kareszt meg Bratyó fizeti, mint később megtudtam, negyvenet. De hol a többi? Ez az, amikor nyakló nélkül költünk, hajrá, sosem fogy el, aztán hogy meglepődünk, amikor meg igen. De nem baj, Imike, Neko egyik fia Németből küld majd 100 eurót, azt hozzácsapjuk, simán kifzetjük az első hónapot, aztán jön a nyögdíjam, a CsP (családi pótlék), hó végén meg az otthonápolási, ami csak maga 240 ropi! Fel Nyugatra, fiatalember! - idézve a Limonádé Joe c. könyv egyik fejezetcímét.</p>
	<p class="block_7">A három macska egy hordozóban nem érezte magát valami fényesen, Boci öt kölykéből az idők során kettő elhalálozott, ahogy Hitler négy cicája is, ezeket még a kertben temettük el. A maradék három kutyakölyök egy zöldséges ládában várta, hogy megérkezzünk, a bezsúfolt zsákok és dobozok mögött Boci és Hacsi kapkodott levegő után. Az előre tolt anyósülésen kuporogva a térdemmel valahol a nyakamban az ölemben tartottam a golyófejű Bambit. Ő úgy került hozzánk, hogy Neko odaát volt a Margitéknál, ahol nem rég megellett egy csivava. Az egyik külön kucorgott a többiektől, ezt megsajnálta, elkérte és áthozta.</p>
	<p class="block_7">- Kár volt - jegyeztem meg akkor, és az ölembe vettem addig, amíg megszűnt a remegése, akkor végre letehettem, hogy ismerkedjen az új környezetével. Neko Bambinak keresztelte, mert olyan feje volt, mint egy őzikének, én Fehér Árnyéknak, mert annyira láb alatt volt, hogy folyton ráléptem, ha nem figyeltem oda.</p>
	<p class="block_7">Ezt, hogy ölbe veszem és a köntös lelógó felével betakarom, Bocinál is alkalmaztam, amikor a szomszédban kiadták az ablakon azzal, hogy vigyük el, mert megölik, annyit ugat. Nála is megvártam, amíg elmúlik a remegése. Golyóka, amikor el volt anyátlanodva, mellém jött vagy a mellettem levő fotelra ugrott fel, és addig nézett, amíg észre nem vettem és az ölembe vettem ugyanúgy betakarva. Ha nem tettem, egy idő után odébbállt. Azt hittem, ez egy bensőséges kapcsolat, egy örök barátság jele, de úgy látszik, ő másképp gondolta. Amint kiszálltunk és letettem végre, szépen elkolbászolt a francba.</p>
	<p class="block_7">Ugye a kemping területére nem lehet kocsival behajtani, hacsak nem lakókocsit vontatsz be, de akkor is csak arra az időre. Kétkerekű kézikocsik vannak arra a célra, hogy a cuccaidat becipeld, és ha találtál neki megfelelő helyet, lepakolsz és visszaviszed, hogy más is tudja használni. Összesen négy ilyen szekeret számoltam össze.</p>
	<p class="block_7">Mondtam Nekónak, hogy ami idejön, azt szedje ki, vagy mutasson rá, ami meg nem, azt Karesz leviszi Lepsénybe a bátyámékhoz addig, amíg nem találunk egy albérletet. Ezalatt a pár másodperc alatt a kiskutya nyílegyenesen elindult derékszögben egy autós csapáson úgy, hogy vissza sem nézett. Szólongattam, kiabáltam utána, néha-néha visszanézett, de nem érdekelte a dolog, ő világgá megy, őt hagyják békén! Úgy kellett utánamennem. Volt, hogy pár métert visszajött, aztán újra megfordult és folytatta világkörüli útját. Meg kellett fognom és ölben visszahoznom a kocsihoz. Az lett a vége, hogy amikor becuccoltunk, az általam húzott kocsin a zsákok tetejére tettem, ott nyugton maradt, és bementünk helyet keresni.</p>
	<p class="block_7">Ahogy bemegy az út, jobb kéz felé magas gaztengert láttunk, a gyalogút két oldalán volt csak hely a sátraknak. Egy idő után ez az út visszafordul jobb kéz felé és egy sokkal sötétebb, elhanyagoltabb részen megy hátra úgy kétszer olyan hosszan, ki egészen egy szántóföldre. De a kanyarból egy széles rét vezet le a Dunára, és ide táboroztunk le első körben. A kanyar csúcsából egyébként egy keskenyebb út vezet tovább a spicc felé, balra gazos, jobbra fás-ligetes részen. Maga az igazi spicc ilyenkor még víz alatt van, két kis szigetecske látszik csak ki. Balra, a budai oldalon a keskeny Szentendrei Duna-ág, jobbra, ahová az a rét is vezet, a nagy Duna, itt folyik a hajóforgalom is.</p>
	<p class="block_7">Elkezdtünk lepakolni, és ezalatt Golyófejűke elindult világgá, úgy tűnik, hogy a spicc felé, és aznap már nem is láttuk többé.</p>
	<p class="block_7">Két kocsival jöttek be a holmik, és ettől kezdve mindent egyedül kellett csinálnom. Neko és Bence ültek a zsákokon és fikáztak engem, fikázták a környéket, fikázták a sorsot, hogy nekünk most ilyen mostoha környezetben kell élnünk, én pedig ezalatt megpróbáltam kitalálni, hogy hogyan kell felverni egy hatszemélyes sátrat egyedül. Félig-meddig sikerült is, persze nem jól, mint kiderült, de állt, és ez a lényeg. Amikor magával a lakórésszel elkészültem, a borítóponyvát már a Zolika segítségével tettem fel. Ő addig is úgy állt előre-hátra dülöngélve, ahogy szokták az autisztikusok, most megkérem rá, hogy ide tegye a kezét, ahol mutatom, addig a túloldalon felhúzom a ponyva szárát, aztán visszamegyek hozzá és már egyedül tudom folytatni. Mire elkészültem, Bence fogta a takaróit, bevonult és kényelembe helyezte magát. Ebben a pillanatban elkezdett szakadni az eső.</p>
	<p class="block_7">Azokat a zsákokat, amiben ruhanemű volt, ketten az anyjával dobáltuk be, a többit kint hagytuk a kocsikon. Mivel már vizesen kerültek be, a sátor alján is összegyűlt a víz. A macskák nem, de a kölyökkutyák összeszarták-hugyozták reggelre az egyébként is vizes sátorbelsőt, a takaróink is átáztak valamennyire, a két nagy kutya - Boci esetében inkább mondjunk felnőttet - kint kuksolt a kocsi alatt. Bence és az anyja tovább fikázták a körülményeket. Hogy a srác bármit is tett volna, hogy egy jottányit is könnyebb legyen, azt már ne várjuk el egy majdnem tizenhét éves sráctól, de az elégedetlenkedés az nagyon ment!</p>
	<p class="block_7">Lett este és lett reggel, első nap.</p>
	<p class="block_7">Bocin hám volt, alig tudtuk rátenni és összekapcsolni, de ügyesen ki tud bújni belőle. Éjjel is így történt, és addig-addig ütögette a sátrat, amíg valamelyikünk beengedte. Most én ébredtem előbb, és kikászálódtam. Szegény Hacsi bámult, hogy miért van így kicseszve vele, ide van kikötve és még esett is, villámlás-mennydörgés, minden volt, amit nem szeret... Erről persze Bambi jutott az eszembe, hogy hogyan érezhette magát szálegyedül. Biztos vissza akart jönni, de az eső elmosta a nyomait, nem talált vissza az idegen környezetben, talán már nem is él!</p>
	<p class="block_7">Hogy elhessegessem ezeket a szar gondolatokat, eloldoztam Hacsit és kisétáltunk a sorompó felé. A pórázt hagytam, hadd húzza maga után, nem találkoztunk senkivel. Aztán hirtelen ötlettől vezérelve kimentünk a faluba. Mondom, veszek kaját, úgyis én lennék kiküldve, és addig is mozog a kutya.</p>
	<p class="block_7">Vannak ilyenek, hogy megszáll az ihlet, és érzem, hogy minden rendben lesz, minden sikerülni fog. Most is ez történt, és amikor visszaértünk, a kanyarból továbbmentünk a spicc felé. Valahogy úgy éreztem, hogy ha ott lesz Bambi, most meg fogom találni. Mint Harry Potter, amikor megitta a Felis Felicist és elindult Hagrid kunyhója felé. Felsétáltunk az első kis szigethez, ezt egy keskeny vízsáv választotta csak el, a jobb oldalán úgy torlódtak fel a derékvastag fatörzsek, hogy egy kis erődöt képez. Ez jó búvóhely lenne. Még feljebb már szélesebb és mélyebb vizesárok felett volt a második szigetecske, ez kisebb és vadabb is volt, vissza is fordultunk. És láss csodát, már visszafelé jöttünk, amikor ott az erőd melletti tisztáson Hacsi rálelt Fehér Árnyékra. Szokás szerint nem szólt egy kukkot sem, csak egykedvűen ácsorgott, tűrte, hogy felvegyem és visszavigyem. Betettem a sátorba és betakargattam, hadd pihenje ki magát.</p>
	<p class="block_8"><span class="text_1">Valamikor később, amikor kimásztam, kitettem őt is, hadd levegőzzön. Ahogy elfordultam, ez a kis hülye abban a pillanatban elsétált valamerre, senki nem tudja, hogy hová. Akkor láttam utoljára, pedig, Isten látja lelkemet, elég sokat keresgéltem napokon át szerte a kempingben, kiabáltam utána, érdeklődtem, hogy látták-e, de felszívódott. Ezt is a könnyeimen keresztül írom, de a fene egye meg a hülye fejét a hálátlan dögnek, rajtam igazán nem múlt, hogy nem találtam meg!</span><span class="text_2"><br class="calibre3" id="calibre_link-27" />
</span></p>
	</div>

<div class="calibre" id="calibre_link-14">
<p class="block_8">
<span class="text_2">
</span></p>
	<p class="block_9">08 A TEKNŐ</p>
	<p class="block_5">jún 10, 2024 3:54 DU.</p>
	<p class="block_7"></p>
	<p class="block_7"></p>
	<p class="block_7">Szerdán még kiküldtek dohányért meg hüvelyért, tehát kétszer voltam a boltban. Csütörtökön Bence is velem jött. Jobb szeretek egyedül lenni, de annyiból talán jó lesz, hogy legközelebb ő fog kajáért menni, nem nekem kell. Persze ez hiú ábránd volt, hiszen olyan kölyökképe van, hogy ha betölti a tizennyolcat, azt sem hiszik el neki, hiába olyan hosszú, mint a vonatfütty. És ha már dohányért én megyek, akkor már a kaját is nekem kell elhozni. Annál is inkább, mert a trafik a boltban van.</p>
	<p class="block_7">Még odafelé kiszúrtuk, hogy az egyik ház elé kitettek egy szekrényt egy táblával, hogy ELVIHETŐ. Természetesen Bencének kellett, így visszafelé felkapta, de nem bírta sokáig, nagyon megszenvedett vele, amíg be nem értünk a kemping előtti földútra. Addig már tízméterenként le kellett tennie.</p>
	<p class="block_7">Egyszercsak megállt mellettünk egy Mitsubishi. Szemüveges fószer vezette, mellette a felesége. Kiszállt és berámolta hátra a szekrényt, hogy majd a parkolóban odaadja. Ennek a faszinak a büfé mellett van egy sátra, ami egy ilyen sátortető, tudod, hogy alatta árnyékban legyen, vagy kisebb eső ellen véd. Ott két korongja van, amit villany hajt, agyagoznak és árulnak is, bár szerintem senki nem vesz tőlük semmit. Megjegyezte, hogy amikor elhagyjuk a kempinget, igényt tartana a szekrényre, mert neki jól jön a műhelyébe. A sorompótól kiskocsival vittük be a szekrényt meg a zsákomat.</p>
	<p class="block_7"></p>
	<p class="block_7">Valamelyik nap volt egy édes sztori! Kutyások játszottak ott a széles lejárón, a vízbe dobáltak fát, meg ilyenek. Elmentek, én meg találtam egy műbőr focilabdát, ami rögtön megtetszett a Zolikának. Elkérte és azt szorongatta a hóna alatt. Neko megjegyezte:</p>
	<p class="block_7">- Az a kutyásoké. Majd visszajönnek és keresni fogják.</p>
	<p class="block_7">- Akkor majd visszakapják - mondtam kevés meggyőződéssel, mert nem szívesen veszünk el a sráctól semmit, amit ő már a magáénak érez.</p>
	<p class="block_7">Megjelent két öregúr ugyanott a parton, én pedig elgondolkodva mondom Nekónak:</p>
	<p class="block_7">- Lehet, hogy tényleg a kutyásoké volt a labda. De hátha nem fogják keresni, ha már itthagyták.</p>
	<p class="block_7">Neko felnéz, és látja a két öreget. Valamit valahogy összekapcsolt a fejében, felállt és odament hozzájuk.</p>
	<p class="block_7">- A labdát keresik?</p>
	<p class="block_7">A két öreg összesen kb. 300 éves volt.</p>
	<p class="block_7"></p>
	<p class="block_7"><span class="calibre2">Szombaton és vasárnap egy kigyúrt srác ül a Széchenyi út elején, onnan befelé már földút megy a büféig, ő pénzt szed a behajtó autóktól, aztán meg este 6 után körbejár és beszedi a sátorhelyek után a pénzt. Hozzánk is odajött, neki azt hazudtam, hogy aznap hajnalban jöttünk. Hitte vagy nem, nem tudom, de nem tehetett semmit, viszont addigra elfogyott a pénzünk, és az Imike féle 100 euró még nem érkezett meg. Először fel akarta szedetni a sátrat, hogy menjünk a fenébe, aztán látta a Zolikát, és kiderült,  hogy a húga fia is defektes, így megkönyörült rajtunk és azt mondta, hogy majd hétfőn délután visszajön és megbeszéljük a dolgokat.</span></p>
	<p class="block_7">Vasárnap megjött a százas a Bogi számlájára, és Betti telefonált, hogy átutalták a Bencének. Bementünk a faluba, ami egyébként község, de a falut könnyebb kimondani, és felvettük a zsét. A mindenféle levonások után 34 000 forint maradt, és abban voltunk, hogy az egy havi sátorhely. Akkor még ugye nem tudtuk, hogy az nem havi, hanem hetipénz, ami ki van írva, és még nem olvastam el az alatta lévő sorban az idegenforgalmi adóról szóló tájékoztatót sem. Tehát visszafelé megálltunk a srác asztala mellett, és nagy büszkén mondtuk, hogy ki tudjuk fizetni az egész hónapot is, akár most rögtön.</p>
	<p class="block_7">- Egy hónapra? - kérdezte meglepve, mi meg meg voltunk lepve, hogy mitől van ő meglepve. Jóval később jöttem rá, hogy ő tudja, hogy napi és heti árak vannak, mi meg nem, de rugalmas volt, és azt mondta, hogy majd megkérdezi, hogy milyen engedmény van havi fizetésre. Tudott róla, hogy szökésben vagyunk, és azt ajánlotta, hogy szedjük a sátorfánkat, szó szerint értette, és még ma vagy holnap délutánig költözzünk valahova jól hátra, hogy ne legyünk szem előtt, mert pont arra a helyre hoznak majd egy bódét, ahol büfét akarnak nyitni.</p>
	<p class="block_7">Ja. Persze. Pont arra a helyre. Na mindegy, majd holnap hátrébb megyünk, legalább nem leszünk szem előtt.</p>
	<p class="block_7">És bazmeg még aznap behúztak egy terepjáróval egy bódét, és letették a sátrunktól tíz méterre!</p>
	<p class="block_7"></p>
	<p class="block_7">Két vécédomb van a kempingben. Egy amiről beszéltem, ahol a Kati csajékkal először táboroztunk volna le azon a nagy réten. Annak a helyén most nyakig érő gaz van, ami nem egy év alatt nőtt akkorára. Máshol is, ahol emlékszem, hogy sátrak voltak, most főleg csalán van. Arra tippelek, hogy jópár éve gazdát cserélt a hely, ezek jó alaposan felemelték az árakat, és akkor kezdtek elmaradozni a vendégek. Még korábban ingyenes volt a kemping, akkor még külföldiek is voltak itt, most már főleg a falubeliek sétáltatják a kutyáikat és jönnek be strandolni, bár az idő tökszar, inkább napoznak, nem fürdenek. De van a még befelé jövő út mellett egy másik vécédomb, itt megvan a vályú a csapokkal, akár mosni is lehet benne, ivóvíz folyik. A vécéajtókon különféle táblák vannak, hogy a kutyákat pórázon vezessük, meg hasonlók. Szinte senki nem tud róla, hogy a bódé hátsó felén van még egy pottyantós, meg piszoár, ide ki is van írva, hogy férfi. Na és itt van az a tábla, ami eredetileg idevonatkozik, ti. hogy az ülőkéket hajtsuk le, az ajtókat tartsuk csukva, és - ezt nem tudom, hogy hogyan kéne betartani - 22 és 06 óra között úgy használjuk, hogy legyünk tekintettel a többi táborlakóra.</p>
	<p class="block_7">Na de hogy? Csendesebben szarjunk? Nem is értem!</p>
	<p class="block_7">Na és amikor a kutyások találkoznak és az ebek megugatják egymást, vagy csak odamegy az egyik a másikhoz, elnézést kérnek a gazdik a másiktól.</p>
	<p class="block_7">Ezek itt hoztak egy vizslát is magukkal, és a mieink nem hagyták abba az ugatást, ami nem csak minket zavart, hanem nyilván mindenkit, aki hallotta ott körülöttünk. A srácok, akik lejöttek a bódéval, ide igazították, oda igazítototák, belenéztek, megállapítototák, hogy iszap van benne, elbeszélgettek, húzták az időt, az istennek sem akartak elmenni, a kutyák meg egész végig ugattak, hát persze, szerettek volna ők is szabadon mozogni és barátkozni a másikkal. Aztán az egyik srác odaszólt:</p>
	<p class="block_7">- Elnézést!</p>
	<p class="block_7">Háttal ültem neki, és arra gondoltam, hogy végre elhúznak a francba. Meg sem fordultam, csak intettem:</p>
	<p class="block_7">- Semmi baj!</p>
	<p class="block_7">- Elnézést! - szólt mégegyszer. - A kempingnek a vezetője vagyok.</p>
	<p class="block_7">Hubaszaki, most buktunk meg! Felpattantam és odamentem Nekóval a sarkamban. De nem volt semmi baj, csak arra kért meg, amit a kigyúrt gyerek is mondott, hogy jobb lenne, ha valahova hátrébb cuccolnánk, mert itt útban leszünk. Ma, vagy maximum holnap délutánig, mert még idejön a főnök sátra is. Aztán végre elhúzták a csíkot.</p>
	<p class="block_7">Továbbra is az volt a vélemény, hogy holnap költözünk, én meg hátramentem a hosszabb - és rosszabb - ösvényen körülnézni, hogy majd csak odahúzni kelljen a putyerkánkat, nem pedig még keresgélni is.</p>
	<p class="block_7">- Itt jó. Ja nem. Gyere vissza, hátrébb találtam egy jobb helyet. De ez sem jó. Oké, menjünk tovább...</p>
	<p class="block_7">Na és az út és a folyó között megláttam a teknőt. A Teknőt. Ez egy olyan húsz-harminc méter átmérőjű tisztás volt, persze úgy értve a tisztást, hogy nem nőtt szinte semmi - és már ennek is gyanúsnak kellett volna lennie. Az útról, ami itt már ösvény volt, szinte csak akkor lehetett belátni, ha ott mentél el mellette, és persze kidőlt fák meg leszakadt ágak voltak benne, de simán fel lehetett állítani a sátrat, és még volt is hely közlekedni, a sátor bejárata elé egy 4x5 méteres ponyvát feltenni előtetőnek, ami alatt a Hacsi szépen elfért, nem érte nap, sem eső. Persze Neko ezt is elkezdte fikázni.</p>
	<p class="block_7">- Két hely mellett is eljöttünk, ami ennél sokkal jobb volt! Öt fa takarta el! Te meg idehozol?</p>
	<p class="block_7">- Öt fa! Az aztán nagyon eltakar!</p>
	<p class="block_7">- Miért kellett itt letáboroznunk?</p>
	<p class="block_7">- Hogy spóroljunk száz rugót. Vagy kétszázat.</p>
	<p class="block_7">De aztán idővel megbékélt, hiszen ő maga is mondta, hogy ne legyünk közel az úthoz, és itt aztán tényleg csak kevesen láttak.</p>
	<p class="block_7"></p>
	<p class="block_7">Aztán felfedeztem, hogy a könyvtárban van internet. Beülsz a gép mögé és ingyen van. Amikor meg csütörtökön mentem, láttam, hogy a Dózsa György téren, ez itt a főtér, piac van. Méregdrágán ruhák, abból rengeteg, meg oldalt külön kütyük. Itt vettem egy gázzsámoly szerű dolgot, persze nagyobb volt a kelleténél, 12 rugóért, de legalább tudtunk főzni. Most feleannyiért látok normális méretűt a Lidlben.</p>
	<p class="block_7"></p>
	<p class="block_7">Hétfőn sem jött a srác, de egész héten sem. Szombaton találkoztunk vele, amikor kimentünk Bencével vásárolni. Akkor mondom neki, hogy sikerült végre végigolvasni azt a rohadt táblát, és most már értek mindent, hogy sokkal drágább a hely, mint azt sejtettem, meg hogy úgy tűnik, hogy egy nagyon régi weboldalt láttam, meg hogy megint ott tartunk, hogy nincs elég pénzünk, de esetleg azt meg tudjuk csinálni, hogy pár napot kifizetünk, mert közben megjött a családi, aztán hó végén kap az asszony egy komolyabb összeget stb.</p>
	<p class="block_7">- Idefigyeljetek! Tegeződhetünk?</p>
	<p class="block_7">- Igen.</p>
	<p class="block_7">- Idefigyeljetek! A két felnőttnek az idegenforgalmit nem számolom... Vagy tudjátok, mit? Ha jöttök visszafelé, bent megtaláltok. Adtok egy húszast és el van intézve. Aztán ha felfedeznek, majd megpróbálom megbeszélni a főnökkel, hogy számoljon félárat.</p>
	<p class="block_7">Jól van, kimentünk vásárolni, aztán befelé menet a büfénél kerestük a beszedőt. Az a srác jött ki, aki ránk köszönt, hogy ő a hely vezetője.</p>
	<p class="block_7">- Segíthetek?</p>
	<p class="block_7">- Igen, azt a srácot keressük, akinek nem tudjuk a nevét. Ilyen kigyúrt gyerek.</p>
	<p class="block_7">- A Krisztián. Bent van, füvet nyír.</p>
	<p class="block_7">Aha, szóval így értette, hogy bent lesz, és nem bent a büfében, ahogy én gondoltam!</p>
	<p class="block_7">Nem messze a sorompótól jobb oldalt egy fűnyíró traktoron ült és telefonált. Ez állandóan telefonál. Úgy csinálja, hogy a kezében fogja, és kihangosítja. Odamentünk és vártunk, nem akartunk addig pénzről beszélni, amíg mással dumál, hátha valamilyen főnöke az. De kiderült, hogy nem, simán elkérte a zsét. Továbbáltunk, közben szóba elegyedtünk egy csajjal, már nem tudom, mit kérdezett, és éppen elbúcsúztunk tőle, amikor utánunk kiabált a Krisztián. Visszahívott, és a kezembe nyomta a pénzt. Először azt hittem, csak az egyik tízest adta vissza, de később megnéztem, és mind a kettőt. Hát, le a kalappal! Tényleg vannak még rendes emberek!</p>
	<p class="block_7">Vasárnap pedig megkért arra, hogy előbb kell elmennie, legyek szíves leszemetelni helyette. Boldogan elvállaltam, legalább nem teljesen ingyen lakunk, nem érzem magam annyira kiszolgáltatottnak. Menjek ki fél négyre hozzá, ad szemeteszsákot.</p>
	<p class="block_7">Megmutattam Bencének a büfé oldalában a mosdó felett a két konnektort. Ide dugtunk be két töltőt, és végre volt remény arra, hogy tisztességesen fel lesznek töltve a telók, nem csak úgy húsz-harminc százalékra. A mosdókagyló után a büfé oldalában vagy négy vécé, két piszoár és egy zuhanyzó van, sajnos csak hideg vízzel, de legalább van!</p>
	<p class="block_7">Egyszer csak odajött a korongos faszi, aki behozta a szekrényt, és megkért arra, hogy hadd tegye be a hosszabbítóját az egyik lyukba. Megkérdeztem, hogy használhatnám-e az ő elosztóját, és akkor egy helyen lennének a telcsink, és nem is kellene figyelni rá. Megengedte.</p>
	<p class="block_7">Persze fél négykor is elkísért a Bence. Kibukkantunk az egyik keresztösvényről az útra, a Krisztián meg éppen mögöttünk jött kifelé a sorompó felé vagy 30 méterre, együtt mentünk a büféig. Ez a központi hely, itt kellene jelentkezni, ha használni akarod a kempinget. Mármint pénzért... Kaptunk két tekercs 200 literes zsákot, és azt mondta, ráérünk úgy este 7 körül, amikor kimentek a kempingezők. Amikor korábban a vásárlásból visszamentem, Neko panaszkodott, hogy ott az ágak fedte részen, ahol próbált egy kis napos foltot keresni a telefonok töltéséhez, belelépett valami tócsába, és feljött egy csomó víz. Ez most egyre szélesebb patakká lett és folyt felfelé a Dunával szemben át egy másik hasonló tisztásra. De ez nem lehetett a folyó, mert annak a szintje alacsonyabban volt, viszont felnyomta a belvizet. Ebből még baj lehet. Később Neko odébbrángatta a sátrat, <i class="calibre4">sicher ami fix</i> alapon, el ne öntse a nedv.</p>
	<p class="block_8"><span class="text_1">Bence természetesen nem jött velem leszemetelni, tehát úgy csináltam, hogy kifelé menet kiszedtem a tele zsákokat, összecsomóztam, és a helyére betettem az üreset. Odamentem a korongoshoz és leszedtem a telefonokat, aztán kimentem egy kocsiért és összeszedtem a tele zsákokat. Kint egy rakat konténer volt, de egy kivételével lelakatolták őket. Legalább a felét át kellett húznom a büfé melletti konténerekhez, ahol szintén alig volt nyitott konténer, de megoldottam. Ja, és a kettő közti úton volt egy kis zöld szemetes, akkora, amekkora az utcán szokott lenni a járókelőknek. Sehogyan sem jöttem rá, hogy hogyan lehet szétszedni, úgyhogy azt csináltam, hogy az egyik zsákot a karomra húztam, és úgy halásztam ki az évszázados hulladékot és pakoltam egy másik zsákba. Nem értem le teljesen az aljára, de ha belenéztél, üresnek hatott. Igazán szép munkát végeztem, főleg a hátsó ösvényen is rég elhanyagolt szemetes kiürítésével. Amikor visszaértem a búvóhelyünkre, láttam, hogy már a sátor alja is víz alatt van, reggelre mindenképpen befolyt volna. Felzavartam a családot, és már sötétben átrángattuk a cuccainkat, már amit meg tudtunk menteni, az ösvény másik felére. Egyelőre megmenekültünk.</span><span class="text_2"><br class="calibre3" id="calibre_link-28" />
</span></p>
	</div>

<div class="calibre" id="calibre_link-9">
<p class="block_8">
<span class="text_2">
</span></p>
	<p class="block_9">09 EXODUS</p>
	<p class="block_5">jún 10, 2024 3:57 DU.</p>
	<p class="block_7"></p>
	<p class="block_7"></p>
	<p class="block_7">Másnap, és ez már június 3-a, szokás szerint kimentem vásárolni. Hétfő lévén nem tartottam attól, hogy bárki lesz a büfében vagy a korongos sátornál, így bedugtam a fószer hosszabbítóját, hogy azért ne legyen már annyira szem előtt a telefon, és kimentem a boltba. Nekóét a saját gyorstöltőjére tettem, hogy mire visszaérek, fel legyen töltve, arra teszem majd a sajátomat, a másikon meg Bencéé. Már napok óta a katonai bakancs volt rajtam az egyetlen zoknimmal, és a talpam kikészült, csak vánszorogni tudtam. Nem siettem sehova, ráérek, majd odaérek, ahová indultam, minek sietni! Visszafelé rájöttem, hogy kakálnom kell, addig is hadd menjenek a telefonok, majd utána váltok, és majd délután visszajövök értük.</p>
	<p class="block_7">Már bent ültem a kultúrált angolvécén, amikor hallom, hogy jön egy autó bőgő motorral. Annak idején vezettem a Sebi Peti Mitsubishijét, és gázadáskor az is így hörgött. De már hallom is a korongos faszi hangját! Na, buktával dicsérd a napot, ahogy a seregben megállapítottuk!</p>
	<p class="block_7">- Átléptél egy határt! - így kezdte.</p>
	<p class="block_7">Mit lehet erre mondani?</p>
	<p class="block_7">- Át.</p>
	<p class="block_7">- Ti itt laktok?</p>
	<p class="block_7">- Itt. Nyaralunk.</p>
	<p class="block_7">- És jelentkeztetek itt a recepción? Megvan itt a telefonszámotok? Hol van az a kis biléta, amit kaptok?</p>
	<p class="block_7">- Nekem nincs olyan.</p>
	<p class="block_7">Szó mi szó, be kellett vallanom mindent.</p>
	<p class="block_7">- El kell hagyni a kempinget!</p>
	<p class="block_7">- És hova menjünk?</p>
	<p class="block_7">- Nincs hova mennetek?</p>
	<p class="block_7">- Majd hó végén, az asszony akkor kap komolyabb összeget.</p>
	<p class="block_7">- Most kell elhagyni a kempinget.</p>
	<p class="block_7">- Ennyire sürgős?</p>
	<p class="block_7">- Igen, mert árad a Duna.</p>
	<p class="block_7">- Tudom, hogy árad, át is kellett menni egy másik helyre.</p>
	<p class="block_7">- De nem fog megállni, pénteken tetőzik, és nem tudni, meddig jön föl!</p>
	<p class="block_7">- Még csak hétfő van, majd feljebb megyünk valahova.</p>
	<p class="block_7">Mindegy, szó szót követett, még ma mindenképpen el kell hagyni a kempinget, de majd ő segít. Mondom neki, illetve a feleségének, mert akkor már félre vonult telefonálni, hogy nem szeretném, ha hivatalos segítők belekeverednének itt a nagy mentésbe, mert Örkényből kindulva ezek csak rontanak a helyzeten. Mondtam neki, hogy Neko úgy hívja a családsegítőt, hogy családrontó, mert csak szét akarja szakítani a családot. Felajánlották Nekónak, hogy beköltözhet egy anyaotthonba, a következő mondatban meg már megjegyezte a csaj, hogy a mittudomén kicsoda ott lett öngyilkos, mert nem bírta a körülményeket. A Bencét persze stokiba teszik, mert fiatalkorú.</p>
	<p class="block_7">- És az állatok? - kérdezte Neko.</p>
	<p class="block_7">- Sintér -volt a válasz.</p>
	<p class="block_7"><span class="calibre2">Na, mondom a nőnek, ezt nem akarjuk sehogyan sem. Neko azt mondta,  hogy ha elveszti a gyerekeit és az állatait, öngyilkos lesz.</span></p>
	<p class="block_7">- Jaj, nem szabad ilyet mondani! - mondta a korongos felesége.</p>
	<p class="block_7">- Persze, hogy nem szabad. De családokat szétszakítai sem lenne szabad.</p>
	<p class="block_7">Kezdett egyre hosszabbra nyúlni ez az egész mentőakció. Mondom:</p>
	<p class="block_7">- Figyelj, én visszamegyek, mert nem tudják, hogy hol vagyok ennyi ideig, és fel sem tudnak hívni, mert az összes telefon itt van nálam.</p>
	<p class="block_7">- De el kell hagyni a kempinget!</p>
	<p class="block_7">- Jó, akkor rögtön hátra is viszek egy kocsit, és már pakolunk is.</p>
	<p class="block_7">De hogy várjak. Már annyit vártam, hogy megkínáltak egy kávéval is, természetesen elfogadtam. El kellett mesélnem, hogy hogyan kerültünk ilyen helyzetbe. Tovább telefonálgatott, és nekem is az eszembe jutott a Szigetcsúcs.</p>
	<p class="block_7">Az úgy volt, hogy a büfé háta mögött az út szélén van egy bringatároló két biciklivel, rajta egy tábla, hogy tekerj egyet ingyen, &lt;3 esen. (Szívesen.) Meg egy weboldal, hogy szigetcsucs.eu, meg egy telefonszám. Miután le voltak zárva a bringák, felhívtam a telszámot, hogy hogyan lehet hozzájutni az ingyenkerékpárok kulcsaihoz, erre azt mondta a srác, hogy a mögötte lévő nadrágszíjtelken a lakókocsi mögött egy tégla alatt vannak, és egyébként a lakókocsi is kiadó.</p>
	<p class="block_7">Ez most az eszembe jutott, és felhívtam a srácot, hogy szeretném kivenni a lakókocsit, mert el kell hagynunk a helyet. Azt mondta, hogy ma nem tud odajönni a kulcsokkal, csak holnap. Mondom neki, hogy ma jobb lenne, mert ma kell kibútoroznunk, és nincs hol felverni a sátrat. Azt mondja, az ő telkén simán megtehetjük, magántulajdon, nekünk megengedi, holnap pedig jön a kulccsal. Ezt megfelelőnek találtam, akkor már csak idáig kell kihurcolkodnunk. Nem sokkal később azt mondja a korongos:</p>
	<p class="block_7">- Mindjárt csöngeni fog a telefon, a családsegítő fog hívni, vedd fel!</p>
	<p class="block_7">Mondom neki, hogy éppen ezt akartam elkerülni.</p>
	<p class="block_7">- A feleségednek mondtam, hogy ezek szét fogják robbantani a családot, és akkor az asszony a Dunának megy. Te vissza fogod tartani? Mert én nem tudom.</p>
	<p class="block_7">- De ezek segíteni fognak!</p>
	<p class="block_7">- Éppen azt mondtam a feleségednek, hogy nem segítenek, hanem szétszakítják a családot. Ti nem beszéltek egymással?</p>
	<p class="block_7">De akkor már megszólalt a telefon. Kedves, sőt negédes női hang, persze ezt tanítják nekik. Mosolyogva kergetnek az öngyilkosságba. Itt vannak nem sokára, úgy 20 perc, várjam meg őket. Hozzanak konzervet?</p>
	<p class="block_7">Már a nyelvemen volt, hogy ilyen szarokat mi nem eszünk.</p>
	<p class="block_7">- Nem, köszönöm.</p>
	<p class="block_7">- Hideg kaját?</p>
	<p class="block_7">- Nem, van mit ennünk. Van kajánk, pénzünk, lehetőségeink, ígéreteink, van minden, csak ez most hirtelen jött. De megoldjuk. Tulajdonképpen teljesen feleslegesen fognak kijönni.</p>
	<p class="block_7">Nem baj, várjam meg őket. Letettük.</p>
	<p class="block_7">- Pontosan ezt akartam elkerülni!</p>
	<p class="block_7">- De nem a táborvezetőt hívtam, vagy a rendőrséget, hanem a családsegítőt. És ők majd segítenek.</p>
	<p class="block_7">Hát ettől félek én is...</p>
	<p class="block_7"></p>
	<p class="block_7"><span class="calibre2">Megjött a két darab nőszemély, leültünk, beszélgettünk, ill. ők kérdeztek, én beszéltem. Jó, akkor most a kedves anyukával szeretnének. Rendben van, fogjunk egy kézikocsit, és menjünk, éppen ideje már,  hogy hírt kapjanak rólam!</span></p>
	<p class="block_7">A kanyarnál először a vízhez akartak lemenni, ahol most a kis bódé van.</p>
	<p class="block_7">- Az a maguké?</p>
	<p class="block_7">- Nem. Mi nem itt vagyunk.</p>
	<p class="block_7">Erre balra akartak fordulni a spicc felé.</p>
	<p class="block_7">- Nem ott, hanem errefelé, egészen hátul.</p>
	<p class="block_7">Itt megrettentek egy kissé. Szerintem felmerült a gondolat, hogy szó szerint beviszem őket az erdőbe, aztán ki tudja, miket próbálok elkövetni velük, vagy ellenük. Láttam, hogy fosnak, így előre mentem, húztam a kocsit, rajta a tele hátizsákom a 3 kiló krumplival, kenyérrel, miegymással. Hallottam, hogy néha összesúgnak a hátam mögött. Az első ösvénynél, ami az ismert vécénél lukad ki, megkérdezték:</p>
	<p class="block_7">- Messze van még?</p>
	<p class="block_7">- Messze - és mentünk.</p>
	<p class="block_7">Mentünk egészen addig, amíg nem értünk egy pocsolyához.</p>
	<p class="block_7">- Ez reggel még nem volt itt - mondtam rosszat sejtve.</p>
	<p class="block_7">- És akkor most mi lesz? - kérdezte valamelyikük. Ebben a pillanatban kibukkant egy kanyarból Bence feltűrt nadrágban és rózsaszín papucsban. Nekónak szerencsére két pár papucsa volt, és az egyiket odaadta a fiának.</p>
	<p class="block_7">- Na - mondom, - itt van az egyik gyerek, rögtön tudnak is vele beszélni.</p>
	<p class="block_7">Odafordultam hozzá.</p>
	<p class="block_7">- Meddig tart ez a szar?</p>
	<p class="block_7">- Odáig a kanyarig, aztán száraz.</p>
	<p class="block_7">- Ezek itt a családsegítőtől vannak. Majd elmesélem. Anyával akarnak beszélni, megyek és szólok neki. El kell hagynunk a tábort.</p>
	<p class="block_7">A pocsolya úgy húsz méter hosszú lehetett, szerencsére elég sekély, eltekintve egy sunyi gödörtől, amibe majdnem beleléptem, de gyorsan kerestem egy másik helyet, ahová tehetem a lábam. Átrángattam a kocsit, elértem az ideiglenes táborunkat, ami immár a volt táborhelyünk lett, elmondtam egy pár szóban, hogy mi a stájsz, és nekiálltam pakolni.</p>
	<p class="block_7">Hamarosan visszaért a család, és már azt hittük, hogy békén hagynak, amikor szólt a telefonom és Nekót várták a sorompónál.</p>
	<p class="block_7">- Jól van, szólok neki, de ne ott várjanak, hanem a büfé előtt, ha esik az eső, ott fedél van a fejük felett.</p>
	<p class="block_7">Szerencsére Bencével korábban hátra mentünk megnézni, hogy száraz lábbal ki lehet-e jutni az erdőből, mert ez már inkább az volt, mint kemping, és igen, ki lehet. Van egy rész, ahol át kell lépni egy kidőlt fát, de majd megoldjuk, ha odaérünk a szekérrel.</p>
	<p class="block_7">- Menjetek ki erre hátul, ő mutatja az utat, kijuttok és jobbra fordulva az erdő szélén eljuthattok a sorompóhoz.</p>
	<p class="block_7">Elmentek, én pakoltam. Egész addig, hogy Neko telefonált.</p>
	<p class="block_7">- Itt vannak a rendőrök, és rád is kiváncsiak. Gyere ki és hozd a személyidet is.</p>
	<p class="block_7">- És ki a franc fog pakolni? - kiabáltam. - Lassan besötétedik, órákig feltartottak, de még ma ki kell jutnunk innen, mert jön föl a kibaszott Duna! Menjek is, meg pakoljak is!</p>
	<p class="block_7">Mindegy, kimentem. Egy részen elém jöttek, és láttam, hogy nem sokára tényleg lemegy a Nap, aztán cseszhetjük, mert a lámpák sem voltak feltöltve. Az első pár percben tulajdonképpen semmiről sem volt szó, csak letapogatták, hogy milyen a hangulat, Aztán kibökte az egyik csaj:</p>
	<p class="block_7">- Bencét el kell vinnünk, mert fiatalkorú, és nem maradhat fedél nélkül.</p>
	<p class="block_7">- Nem tartom jó ötletnek. És mi az, hogy fedél nélkül? A sátor fedele ott van a feje felett.</p>
	<p class="block_7">- De az beázik, ha esik az eső.</p>
	<p class="block_7">- Nem ázik be a sátrunk. Azért vizes mindenünk, mert a legelső napon eláztak a zsákok, amikben a cuccaink vannak, már vizesen kerültek be a sátorba, és miután azóta sem süt a Nap, nem tudtak megszáradni. A sátor vadiúj, semmi baja nincs.</p>
	<p class="block_7">- Ez akkor sem fedél.</p>
	<p class="block_7">- Jó, akkor mondok valamit. Itt a büfé mögött van egy lakókocsi, azt holnap kibéreljük, mert ma nem tudott eljönni a tulaj a kulcsokkal, de megengedte, hogy ma éjszakára ott verjük fel a sátrat.</p>
	<p class="block_7">- De hát jön föl a Duna!</p>
	<p class="block_7">- Holnap reggelig talán nem jön fel odáig a Duna. Utána meg lakókocsiban leszünk. Hó végén pedig már ki tudunk fizetni egy normális albérletet.</p>
	<p class="block_7">- De ma éjszakára még nincs fedél a gyerek feje felett.</p>
	<p class="block_7">- De van, a sátor teteje.</p>
	<p class="block_7">- Ma éjszakára el kell vinnünk a gyereket.</p>
	<p class="block_7">- És holnap reggel visszahozza?</p>
	<p class="block_7">- Ezt nem tudom megígérni.</p>
	<p class="block_7">Odafordultam a hosszabbik zsaru felé, mert ő volt hozzám közelebb.</p>
	<p class="block_7">- Most mondja meg őszintén! Maga az én helyemben odaadná így a gyerekét?</p>
	<p class="block_7">Egy darabig nem szólt semmit, aztán kibökte.</p>
	<p class="block_7">- Nem foglalhatok állást.</p>
	<p class="block_7">- Köszönöm, ez a válasz nekem tökéletesen elég!</p>
	<p class="block_7">Közben szegény srác is mondta, hogy semmi kedve elmenni innen, az anyja is mondta, hogy nem szívesen adná oda, pláne úgy, hogy nem tudni, mikor kapja vissza. Meguntam, adtam egy tízezrest a Bencének, a zsarunak felajánlottam, hogy megmutatom a személyimet végre, mert állítólag azért kellett kijönnöm, aztán ha nem bánják, visszamegyek pakolni, mert a mai nappal ki vagyunk rúgva a kempingből, és két kanyarban kell kihoznunk a szarainkat, és ma még fel is kéne állítanom a sátrat azon a telken.</p>
	<p class="block_7">- Hogy legyen fedél a gyerek feje felett.</p>
	<p class="block_7">Visszaengedtek, aztán később visszajöttek Nekóék is azzal, hogy nem viszik el a gyereket.</p>
	<p class="block_7">- Felhívta a magasabbik a főkapitányt, hogy mit kéne csinálni, ő meg azt mondta, hogy nem látja veszélyeztetve, feleslegesnek tartja, hogy kiszakítsák a családból.</p>
	<p class="block_7">- Na ennyit arról - mondta Neko, - hogy köröznek. A rendőrök meg a gyámügy.</p>
	<p class="block_7">Mert hogy a Fülestől és a Bettiéktől is ezt hallottuk. De amikor Neko mesélte, akkor azt mondtam:</p>
	<p class="block_7">- Ha ők mondják, akkor nem hiszem el.</p>
	<p class="block_7">És igazam lett.</p>
	<p class="block_7">Mire visszaértek, összeraktam a kocsit és kihúztam a kidőlt fáig. Ott lepakoltam, áthordtam a túloldalra a cuccot, de úgy, hogy ha átemeljük a szekeret, ne legyenek útban. Aztán inkább felhívtam Nekót a maradék tábor helyén.</p>
	<p class="block_7">- Figyelj, küldd ide a gyereket, vigye vissza az üres kocsit és pakoljátok meg a maradék cuccokkal. Én kimegyek és hozok egy másik kocsit, és arra felpakolom ezt, amit itt áthordtam, aztán megyek oda és szétszedem a sátrat.</p>
	<p class="block_7">Kétszer is el kellett mondanom, mire megértették, aztán gyorsan elindultam. Az ösvény végén egy meredek rész van felfelé a szántó felé, és egy mindkét oldalról behajtani tilos tábla, de azt el lehet fordítani, mellette éppen elfér a kocsi.</p>
	<p class="block_7">Elkaptam egyet és levittem. Bepakoltam az áthordott dolgokat és kijjebb húztam egy kicsit, hogy legyen hely a második kanyarnak. Visszamentem és leszedtem a sátrat. Már eléggé besötétedett, közben összeszedték a macskákat meg a kölyköket. A két nagy pórázon volt, beletörődve nézték, hogy már megint költöznünk kell. Elindultunk.</p>
	<p class="block_7">Ezen a kocsin több cucc volt, az első megpakolásánál rosszul mértem fel a készlet felét. Ketten eltolcsókoltuk (olvasd el a Gépnarancsot!) a kidőlt fatörzsig, ott átrámoltam, és átbukfenceztettem a szekeret. Ott megpakoltam úgy, hogy nagyjából egyformán legyen a súly, és Nekót előre küldtem, utána Bencét. Sűrűbben meg kellett állnom, szerencsére az én kocsimon volt a szekrény, arra rá tudtam tehénkedni, hogy levegőt kapjak.</p>
	<p class="block_7">Nem cifrázom, 21:25-kor jöttünk ki a kempingnek ebből az elátkozott részéből. És akkor még ott volt, hogy el kellett somfordálnunk az erdő szélén a sorompóig a sötétben pocsolyák, gödrök között a sárban. Bence egyfolytában szentségelt, én lépten-nyomon megálltam levegőt kapni, Neko a két kutyát próbálta egy irányba terelni, miközben a telefonjával világított és tolta Bence szekerét. Szóval jól elvoltunk, eggyel több ok, hogy megutáljam Kisoroszit.</p>
	<p class="block_8"><span class="text_1">Végre felvertem a kicseszett sátrat. Megmondtam, hogy nem is próbáltam tökéletesre, úgyis csak erről az egy éjszakáról van szó, esetleg ha maradunk még, akkor majd nappal kiigazítom, de most aztán jóccakát, és aludni akarok!</span><span class="text_2"><br class="calibre3" id="calibre_link-29" />
</span></p>
	</div>

<div class="calibre" id="calibre_link-7">
<p class="block_8">
<span class="text_2">
</span></p>
	<p class="block_9">10 TETŐPONT ÉS MEGOLDÁS</p>
	<p class="block_5">jún 10, 2024 3:59 DU.</p>
	<p class="block_7"></p>
	<p class="block_7"></p>
	<p class="block_7">Kedd reggel azért bejelentkezett a családrontó. Miután előző nap nem sikerült elérniük a szigetcsúcsos srácot, hiába kérték el a telszámát, ki kell jönniük, hogy meggyőződjenek arról, hogy a gyereknek lesz-e más tető a feje felett, mint a sátoré. Mert ha nem...</p>
	<p class="block_7">Közben befutott azért a srác is. Dumálgattunk, aztán egyszer csak azt mondta, hogy mindjárt jön, ott az illető, beszél vele, és eltűnt a büfé irányába.</p>
	<p class="block_7">Erre megjött a családrontó, és hozta magával a gyámügyest is egy füst alatt. Ha a rendőr nem engedte meg, hogy elhappolják a gyereket, akkor majd a gyámügyes megteszi. De, gondoltam, mehetnek a francba, mert mindjárt megkapjuk a kulcsot, és ha csak a két gyerek alszik odabent, máris hiába jöttek.</p>
	<p class="block_7">Visszajött a srác és közölte, hogy elviszi a lakókocsit, mert jön föl a Duna.</p>
	<p class="block_7">- Micsoda? De hát ha csak egy-két nap múlva öntene ki esetleg, akkor addig még itt lehetünk, nem? Kifizetem, most rögtön, ha kell!</p>
	<p class="block_7">Nem, mert jön a Duna, és akkor itt elönt mindent. El kell vinniük egy ilyen parkolóba, ahol otthagyhatják.</p>
	<p class="block_7">- És ott be lehet lakni?</p>
	<p class="block_7">- Nem, ott csak tárolni lehet.</p>
	<p class="block_7">Hát ez nem lehet igaz! És mindez a Hatóság előtt!</p>
	<p class="block_7">A kutyák természetesen egyfolytában ugattak, és a továbbiakban is, ne kelljen mindig leírnom!</p>
	<p class="block_7">Telefonok jönnek-mennek. Közben lázasan filózom, hogy mi a fenét lehetne kitalálni. Bratyó lányának van egy háza Kerepesen, csak iszonyúan el van hanyagolva. Odébbszivárgok, mint a hagymaszag, ne hallják, mit dumálok, és felhívom.</p>
	<p class="block_7">- Figyelj, Hugi, nagy szarban vagyunk! Ha most nem tudjuk a srácot elrakni valami fedett helyre, elviszik, és a fene tudja, mikor kapjuk vissza. Nem lehetne odavinni? Azt kamuznánk, hogy lakható a ház.</p>
	<p class="block_7">Sajnos nem lehet, tök le van pusztulva. Két helyen is lyukas a tető, a kémény leomlott a földre, a gazon úgy kell keresztülvergődni. Mindenképpen kimennek környezettanulmányra, és akkor rögtön kiderül, hogy lakhatatlan. Lehet, hogy nem csak a Bencét viszik el, hanem a Zolikát is.</p>
	<p class="block_7">Őt eddig azért nem csesztették, mert akármilyen fogyatékos, már rég elmúlt tizennyolc.</p>
	<p class="block_7">Be kellett vallanom, hogy nem jó az ötlet. Egyre messzebb került tőlünk a Bence. Közben a srác elkezdte kivontatni a lakókocsiját. Rohadjon meg Weisz Gizi! Ott megy a biztos tető a gyerek feje felett.</p>
	<p class="block_7">Telefonok jönnek-mennek. Kutyák ugatnak. A Duna egyelőre stagnál. Sunyin lesi, hogy mi történik velünk. Rohadjon meg a Duna is!</p>
	<p class="block_7">Ádám szokatlanul szimpatikus, pedig gyámügyes. Lehet, hogy nem Örkényből kellene kiindulnunk, ha a Hatóságról van szó.</p>
	<p class="block_7">- Kedves Mónika, az lenne a legjobb megoldás, ha önök bemennének egy átmeneti otthonba a Zoltánnal, a Bencét mindenesetre be kell tenni egy fiatalkorúaknak való otthonba, természetesen ezt is átmeneti jelleggel.</p>
	<p class="block_7">- Anyaotthonba nem megyek!</p>
	<p class="block_7">- Nem kimondottan anyaotthon, ez egy olyan hely, ahol... - és így tovább, és így tovább.</p>
	<p class="block_7">- És az állatokkal mi lesz?</p>
	<p class="block_7">- Az Attila esetleg tudna rá valami megoldást? - és rámnéz.</p>
	<p class="block_7">Nahát, a kurva anyád, még én leszek itt a legnagyobb szarban!</p>
	<p class="block_7">Telefonok jönnek-mennek...</p>
	<p class="block_7">Ádám kijelenti, hogy van egy Árvácska állatotthon Szentendrén.</p>
	<p class="block_7">- És miért pont Szentendre?</p>
	<p class="block_7">- Mert maguk is oda kerülnének. Így közel lehetnek az állatokhoz is.</p>
	<p class="block_7">Neko hozzámfordul.</p>
	<p class="block_7">- Figyelj, ez tökjó! Meg lehet látogatni az állatokat, ott lesznek ők is, ahol mi. A Bencét meg kihozzuk, ahogy lehet, csak mielőbb találni kell egy albérletet.</p>
	<p class="block_7">- Ahogy netközelbe kerülök, nézek majd - mondom.</p>
	<p class="block_7">- Te meg elmész legfeljebb a bátyádékhoz.</p>
	<p class="block_7">De jó lesz nekem! Ez aztán betetőzi az egész vállalkozásunkat!</p>
	<p class="block_7">- Valaki csak befogad! Van egy csomó haverod.</p>
	<p class="block_7">- A csomó haverommal már hét éve nem tartom a kapcsolatot.</p>
	<p class="block_7">- Akkor a Gyüli...</p>
	<p class="block_7">- Jó, majd meglátjuk! - zárom le.</p>
	<p class="block_7">Szétdobjuk a zsét.</p>
	<p class="block_7">- Szólok Bratyónak, hogy küldje le a Kareszt, az neki negyvenben volt, remélem, mi is megússzuk annyiból. Most csak innen oda kell vinnie a szarainkat. A többit elosztom háromfelé.</p>
	<p class="block_7">Ádám azt mondja, a srácnak ne adjunk sokat, kétezer bőven elég lesz. A többit visszaveszem, végülis ők már biztonságban vannak, én vagyok függőben, mint egy sakkjátszma. Neko kér tőle egy cigit, Ádám azt mondja, angol dohánya van, és sodor egy olyat, hogy elsápadok az irigységtől. Én több év alatt nem tanultam meg ilyen profin sodorni. Vékony szűrőt tesz bele és olyan tökéletes hengert sodor kézzel, hogy az csak na. Nekónak ízlik.</p>
	<p class="block_7">Végül beszállnak a kocsiba és otthagynak három macskával, öt kutyával, vagy nyolc zsákkal, amiben vizes ruha, vizes konyhai cuccok meg vizes akármik vannak. Meg egy üres gázpalack, amiről még a gázzsámolyt sem tudtam letekerni, mert valahol ott maradt az áradásban a gázkulcs, meg a harang a palack nyakáról.</p>
	<p class="block_7">Bratyó azt mondta, hogy hívjam, ha majd egyedül leszek. Most aztán egyedül vagyok. Felhívom.</p>
	<p class="block_7">Hogy mit várok ettől a kapcsolattól. Én csak arra voltam jó, hogy kihasználjanak, elvették a pénzem, parancsolgattak, lefikáztak... Érdekes! Mintha saját magukról beszélnének, amikor rátette a kezét az összes pénzre, amit a belvárosi lakásunkért kaptunk, és a nőjével együtt elbasztak mindent az utolsó fillérig.</p>
	<p class="block_7">És hogy ott kéne hagynom őket, a Nenáék vettek egy házat nemtomhol, ott él az élettársával, én is odaköltözhetnék, beszállok a kajába, és életem végéig lakhatok ott.</p>
	<p class="block_7">De, mondom, most azzal kell törődnöm, hogy az állatokat elrakjam valahová, mert nem akarunk megválni tőlük. Jó, akkor csináljak, amit akarok! Köszi...</p>
	<p class="block_7">Megsétáltatom a két kutyát, beterelem az állatokat a sátorba, Hacsi kint marad, nincs kedve bejönni. Átrámolom az állatokat az egyik felébe, én a másikba fekszem, de minduntalan átjönnek. Nem szeretném, hogy még utoljára lefosson a Gofri, annak a macskának hónapok óta megy a hasa. A kiskutyák, de még Boci is férgesek, a múltkor láttam az egyikből egy marék kukac jött ki és lassan kezdtek szétszéledni a sátorban. Jó lenne ezeket elkerülni.</p>
	<p class="block_7">Kissé zaklatott álmaim vannak, de reggelre elfelejtem őket. Azt tudom, hogy nem voltak kellemesek.</p>
	<p class="block_7"></p>
	<p class="block_7">Bratyót várom, mert a Karesz nem ér rá, csak hétvégén, mert el van havazva. Maszek asztalos. Bratyónak viszont csak egy szedánja van. Tudod, az a klasszikus autó, hátul csomagtartóval. Nem egyterű, nem kombi, szerencsére nem kupé, mert az rövidebb, alig van hátul hely, és nem mikrobusz, és sajnos főleg nem furgon. De jön. Azt mondja, először elvisszük az állatokat, aztán visszajövünk, és elvisszük a cuccokat is.</p>
	<p class="block_7">Aztán bebaszik a következő hívás. A családrontó keres, hogy az Árvácska nem vállalja az állatokat.</p>
	<p class="block_7">- Micsoda, de hát arról volt szó, hogy hivatkozzunk az Ádámra, és csak időlegesen kell, a hónap végéig, aztán úgyis elhozzuk őket...</p>
	<p class="block_7">- Ádám nem azt mondta, hogy elintézi, hanem hogy megpróbálja elintézni. És a válasz az, hogy nem tudják vállalni. Nincs hely a kutyáknak.</p>
	<p class="block_7">Hirtelen ötlettől:</p>
	<p class="block_7">- És a macskáknak?</p>
	<p class="block_7">- Azt nem tudom. Mindjárt megkérdezem, és visszahívom.</p>
	<p class="block_7">Pár perc, és:</p>
	<p class="block_7">- A macskák mehetnek, a kutyáknak sajnos nincs hely. Meg tudom adni a gyepmester telefonszámát, ha nincs más megoldás...</p>
	<p class="block_7">- Gyepmester? Az a sintér szalonképesebb neve. Köszönöm, de nem!</p>
	<p class="block_7">- Akkor most mit fog csinálni?</p>
	<p class="block_7">- Mit? Befekszem egy bokor alá a kutyákkal.</p>
	<p class="block_7">Kész, végem van! Én ezt nem csinálom meg mégegyszer! Volt ugyanis egy hasonló kalandom, amikor Neko kórházban volt, és Annáék a szomszédból meg Betti, Bence meg még a Dávid is elintézték, hogy kijött egy „állatmentő“, hogy elviszik a kutyákat. Felhívtam Nekót, és ő is beleegyezett. Nekem kellett kihordanom őket és betenni a kocsiban a ketrecekbe. Ezt soha nem fogom elfelejteni!</p>
	<p class="block_7">Én ezt mégegyszer nem!</p>
	<p class="block_7">Neko felhív, hogy oda, ahol ők vannak, én is mehetek, várnak is, sőt négyünket vártak, de miután Bencét máshova vitték, simán nekem is van hely. Mondom neki, hogy nem vállalják a kutyákat, csak a macskákat. Őt valahogy nem hatja meg annyira, inkább a fia miatt izgul. Hogy még sohasem volt külön tőle.</p>
	<p class="block_7">Egyedül maradtam.</p>
	<p class="block_7">Nem bírtam tovább, elbőgtem magam. Hullámokban jött rám, és szidtam a kurva anyjukat. Nem volt világos, hogy pontosan kiét, de nem is érdekelt. A kurva anyjukat, és kész! Meg hogy miért mindig én?</p>
	<p class="block_7">Pakolgattam a zsákokat, melyikben mi van, mi az, amit Bratyóékhoz viszünk és mi az, amit be lehet vinni Szentendrére. Főzni nem lehet, az tuti, úgyhogy a rengeteg krumplit, hagymát, ilyesmit kidobom. A hugyos takarókat kidobom. A rohadt faszkalap, aki egyetlen telefonnal elintézte, hogy szétszakadjon a család és sintérhez kerüljenek a kutyák, a szekrényt félti. Kiteszem a rohadt szekrényt a konténerek közé, benne a műbőr focilabdával, remélem elviszi a rohadt Duna!</p>
	<p class="block_7">Bőgök egy sort, átkozódom. Hívom Hugit, hogy el tudja-e helyezni a kutyákat. Nem. Hívom Jolót, hogy el tudja-e helyezni a kutyákat. Ő is szeretne egy kutyát, de hát sosincs otthon, most is indul Németországba a lányához. Tehát nem. Hívom Pimpit, kínomban, bár ő is hülye, gyámság alatt áll, de ha legalább pár napig be tud suvasztani valami házba a kutyákkal... Női hang veszi fel, nincs ott a Pimpi. Írok Pulinak, mert a múltkor sem tudta felvenni a telefont, biztosan fent volt a tetőn, a telcsije meg odalent, hogy nem tudom, hol lakik, de el tudna-e helyezni két kutyát meg a három kölykét. Nem válaszolt azóta sem. Hívom a bátyámat, hogy el tudnák-e helyezni a kutyákat, de hát náluk is van kettő, tehát nem.</p>
	<p class="block_7">Közben bőgök egy-egy sort, kivagyok teljesen, én ezt mégegyszer nem akarom!</p>
	<p class="block_7">Kínomban felhívom a mezőőrt, így adta meg a családrontó sms-ben a telefonszámát. Az meg nem veszi fel.</p>
	<p class="block_7">A Vámpír hív, így nevezi Hugi Juliskámat, Bratyó feleségét.</p>
	<p class="block_7">- Ott van a bátyád?</p>
	<p class="block_7">Hallom a hangján, hogy unatkozik.</p>
	<p class="block_7">- Nem, még nincs.</p>
	<p class="block_7">- Jó, be kellett ugrania máshová is.</p>
	<p class="block_7">Szünet. Azt várja, hogy társalogjunk. Semmi kedvem hozzá.</p>
	<p class="block_7">- Felhívunk, ha megjött.</p>
	<p class="block_7"><span class="calibre2">Letesszük. Bőgök és átkozódom egy sort. A kutyák nézik, hogy mi bajom van. A kölykök  játszanak, majd elfekszenek az árnyékban. A macskák napoznak. A Duna közönyösen hallgat. Minden rendben van, csak én vagyok ki teljesen. Hogy rohadjon meg mindenki! Én ezt mégegyszer nem akarom!</span></p>
	<p class="block_7">A lehetőségekhez képest kitakarítom a sátrat. Hiába, hogy szerda van, elég sokan jönnek, megnézik a rohadt Dunát, ami miatt ez az egész szar van. Láttad, hogy feljött? Ja, láttam reggel. Reggel?! Piha! Én egy órája voltam kint! Ja, akkor én is kimegyek! És mekkora volt? Mint reggel. Menjetek a fenébe! Mindenki menjen a fenébe!</p>
	<p class="block_7">Jön egy fekete autó. Pont ilyennek gondoltam Bratyóét. Biztos vagyok benne, hogy ez ő, ez is az a fajta megérzés. Utánamegyek, felment egészen a sorompó melletti parkolóhelyre. Látom, hogy egy biciklissel beszélget, biztos falubeli az ürge, az mutogat felém. Lassan ballagok. Hova a francba siessek? Bratyó megfordul, megáll mellettem. Beszállok és mutatom, hol kell befordulnia a telek mellé. Közben mondom neki, hogy miújság. Hogy nem veszik be a kutyákat. Megbeszéljük, hogy amikor beadom a macskákat, újra rákérdezek, hátha. Esetleg.</p>
	<p class="block_7">A skodrikat összeszedni nem volt egyszerű, de sokkal rosszabbnak gondoltam. Szerintem elkényelmesedtek a napon. Hitler azért nem csak karmolni, hanem harapni is megpróbál, mind a négy lábával kitámaszt a hordozó torkában, de belegyűröm. Még haragudni sem tudok rá, mert még mindig a kutyákat siratom.</p>
	<p class="block_7">A kölyköket többször is vissza kell gyömöszölni a ládába, egy húgyszagú takaróval lefedem és körben lekötöm a takarót. Ezek belemennek a csomagtartóba, a hátsó ülésre pedig fehér lepedő kerül, meg én a két felnőttel. Elindulunk.</p>
	<p class="block_7">- Mi a cím?</p>
	<p class="block_7">- Aszongya, hogy Szent László út 2000. Még sosem hallottam ilyet.</p>
	<p class="block_7">Jóval később kiderült, hogy Szentlászlói út, mivel Pilisszentlászlóra vezet, a 2000 az az irányítószám, egyébként valami 193 vagy 197 lenne a házszám, de ilyesmi nincs kiírva. Van, ahol helyrajziszámmal jelölik, de szerintem az sincs kiírva.</p>
	<p class="block_7">Mi egy buszmegállóban álltunk meg egy az út túloldalán térképet böngésző biciklis mellett, és őt kérdeztük, hogy tud-e valamit az Árvácska állatvédőkről, de nem tudott. Amikor továbbindultunk, kb. öt méter után szembejött velünk a tábla, hogy itt kell felkanyarodnunk.</p>
	<p class="block_7">Kanyar ide, kanyar oda. Fiatal csajok mindenféle kutyákat sétáltattak a fás-bokros ligeteken keresztül és kasul. Önkéntesek, egy fillért nem kapnak érte, szívességből csinálják, és az állatoknak is jó.</p>
	<p class="block_7">Felértünk. Bratyó kiszáll és felnyitja a csomagtartót, hadd kapjanak levegőt az állatok. A fülkében a két nagy ugat, de rémületet is látok a szemükben. A híres megérzés. Hogy itt most valami úton-módon ki lesz velük baszva.</p>
	<p class="block_7">Besomfordálok a telepre. Egy faszi jön elém, mondom, hogy elhelyezésről lenne szó, beküld a feleségéhez az irodába. Már megint fojtogat a sírás, hogy a fene enné meg, pedig most beszélnem kéne!</p>
	<p class="block_7">Beóvatoskodok, két nő is van bent. Köszönök, nem sietnek. Aztán rákérdez az egyik, hogy mi járatban vagyok. Mondom neki, hogy arról volt szó, hogy beveszik a két kutyát a három kölykével, meg a három macskát, de aztán azt mondták...</p>
	<p class="block_7">- Ne tudja meg, hány telefon érkezett a maguk érdekében! - szakít félbe. Hopp!... Lehet, hogy nem lesz itt mezőőr?...</p>
	<p class="block_7">Na, hozzam a macskákat. Itt vannak? Igen, itt van minden! Behozom a hordozót, átveszik, eltűnnek vele, majd nem sokára visszahozzák üresen.</p>
	<p class="block_7">- Tessék.</p>
	<p class="block_7">Persze, hát nem fognak mindenféle szart tárolgatni, meg számontartani, hogy melyik kihez tartozik! Visszaviszem a kocsihoz.</p>
	<p class="block_7">- Mi újság? - kérdezi a bátyám.</p>
	<p class="block_7">- Telefonálnak - mondom.</p>
	<p class="block_7">Vissza az irodába. Telefonál a nő, megigéri, hogy egy hónapon belül értemegyek. Leteszi.</p>
	<p class="block_7">- A kölyköket bevesszük, de jó lenne, ha kikerülnének gazdihoz.</p>
	<p class="block_7">- Az jó, köszönöm! A kölykökkel úgysincs mély kapcsolatunk.</p>
	<p class="block_7">- Helyes. A kölyköket bevesszük az anyjukkal, a fiút viszont le kell vinnie a gyepmesterhez. Egy hónapig tárolja, és ha nem viszi el, visszakerül hozzánk. Az azt jelenti, hogy többé nem kapja meg.</p>
	<p class="block_7">- Jaj, dehogynem! A hó végén kap az asszony... .- és elmondom már megint azt, amit az utóbbi időben százszor a Krisztiánnak, a korongosnak, Huginak meg mindenkinek, akivel beszéltem.</p>
	<p class="block_7">Jól van, hozzam be a kölyköket. Beviszem, leteszem. Egy srác beviszi egy rácson belülre, a rács előtt és mögött önkéntes csajok állnak és várnak. Szerintem az összes szentendrei kiscsaj itt van és kutyát akar sétáltatni. A srác kihozza az üres kosarat a húgyszagú pokróccal, kiviszem a kocsiba.</p>
	<p class="block_7">Hozzam be az anyukát. Beviszem a hónom alatt. Szegény, szabadulna is, meg nem is, nem tudja eldönteni, hogy a saját lábán lenne nagyobb biztonságban, vagy nálam. Bemegyek a ketrecbe és leteszem. Megsimizem, elbúcsúzom tőle. Kijövök úgy, hogy be tudja csukni az ajtót a srác, és iszkolok kifelé, el a csajok előtt, mert már megint folyik a könnyem.</p>
	<p class="block_7">Be kell mennem az irodába. Papírt írunk, hüppögve diktálok. Cicaneveket, kutyaneveket. A kölykök még nem kaptak nevet, a kan az apa is, satöbbi. Ha egy hónapon belül nem viszem el... Dehogynem! Hogyne vinném el, már most is hiányzik! Jól van, hát jó helyre kerültek! Igen, ÉN tudom, de Ő NEM tudja! És hogy néz rám!</p>
	<p class="block_7">Jó, hát vigyem le akkor a fiút, itt alattunk van a gyepmesteri telep, ott befogadják egy hónapra. Adnak egy névjegykártyát. Lehet jönni ám látogatni, sétáltatni. Tudom, lefényképeztem a házirendet.</p>
	<p class="block_7">Be a kocsiba, lejjebb megyünk. A gyepmesteri telep elég kicsi, itt nyilván nem sokáig tartogatják a kutyákat, akikért nem jönnek, vagy halálos betegek, vagy nem fizetnek értük, vagy nem tudom, azokat hamar elaltatják. Mindig van egy-két üres kennel.</p>
	<p class="block_7">Egy bamba fasz ácsorog az udvaron. Bemegyek, mondom neki, hogy mi van. Őneki nem szólt senki.</p>
	<p class="block_7">- Most beszéltek telefonon hosszú perceken keresztül. Azt mondták, ide hozzam a kutyát, egy hónapra vigyáznak rá.</p>
	<p class="block_7">Minden áron fel akar küldeni az Árvácskába.</p>
	<p class="block_7">- Onnan jöttünk! Ott beszélt a hölgy magukkal. Tessék, itt a névjegye, most kaptam.</p>
	<p class="block_7">Kiveszi a kezemből, odébb megy és felhívja őket. Visszajön, azt mondja, rendben van, hozzam a kutyát. A névjegyet úgy kell visszakérni tőle, mert zsebre tette. Ilyen egy bamba faszt!</p>
	<p class="block_7">Szegény Hacsinak nincs kedve kiszállni, úgy kell kiemelnem a hátsó ülésből. Leteszem, azért a lábán jön be. Amíg a baromarc vizet vesz egy kis vödörszerűségbe, a kutya levizel egy bokrot. „Itt járt Hacsiko.“ A ketrecbe azért úgy kell betuszkolni. Simogatom, megígérem neki, hogy egy hónapon belül eljövök érte, és kimenekülök.</p>
	<p class="block_7"></p>
	<p class="block_7">Visszamegyünk, megtöltöm a kocsi csomagtartóját és hátsó ülését mindenféle felesleges dologgal - csak az életünk. Nem mertem bevitetni magam a szállóra, nehogy Bratyó otthagyjon valamit, esetleg mindent, inkább így a jobb. Felszabadultabb vagyok, katonaélményeket mesélek, nem sokára megtaláljuk a Szabadkai út 11-et is. Először befordulunk egy fehér épület elé, amire Mentálhigiénia van kiírva, de szólok, hogy tovább kell menni, mert a mellette lévő az sárga épület, és valahogy ezeket a menekülttáborokat mindig ugyanarra a mustárságrára festik. Így is van, ez a szálló, abból is látszik, hogy egy faszi kapaszkodik a rácsos kapuba, az órai beengedést várja. Mellésorakozok, és máris jön ki egy molett hölgy.</p>
	<p class="block_7">- Jenő! Hol a gyufa?</p>
	<p class="block_7">Jenő megpróbál válaszolni, de nem nagyon megy neki. A nő megkérdezi újból.</p>
	<p class="block_7">- Jenő, hol van a gyufa?</p>
	<p class="block_7">Jenő mindkét kezét a bal zsebe elé teszi.</p>
	<p class="block_7">- Itt van. A gyufa.</p>
	<p class="block_7">- Mert kell, hogy kitámassza a szemét.</p>
	<p class="block_7">Ó, hát én itt otthon fogom érezni magam! Bemutatkozom.</p>
	<p class="block_7">- Á, szóval maga az!</p>
	<p class="block_7">De Neko már itt is van, egymásba borulunk. Mondom, hogy hozom a putyerkámat.</p>
	<p class="block_7">A nagy boldogságban csak másnap veszem észre, hogy a cicahordozó a beledobált két pórázzal a kocsiban maradt. Jól nézünk ki! Hogy fogjuk elhozni az állatokat?</p>
	<p class="block_8"><span class="text_1">De ez most mindegy, az a lényeg, hogy mindenki feje felett van fedél, és mindenki életben maradt. Ahhoz képest, hogy a délelőttöt végigbőgtem, király lett a nóta vége!</span><span class="text_2"><br class="calibre3" id="calibre_link-30" />
</span></p>
	</div>

<div class="calibre" id="calibre_link-8">
<p class="block_8">
<span class="text_2">
</span></p>
	<p class="block_9">11 ÁTMENETI KABÁT</p>
	<p class="block_5">jún 13, 2024 5:19 DU.</p>
	<p class="block_3"></p>
	<p class="block_3"></p>
	<p class="block_3">Minden történelmi kor csak átmeneti</p>
	<p class="block_3">/a gimnáziumi töritanárnőm/</p>
	<p class="block_6"></p>
	<p class="block_7">Na, azért nehogy azt higgyétek, hogy most már aztán minden rendben van!</p>
	<p class="block_7">Albérletet kell keresnünk ezerrel. Ezzel csak az a baj, hogy jelenleg nincs rá pénzünk. Elmagyarázom, hogy megy.</p>
	<p class="block_7">Imikém hiába ígérte meg, hogy ebben a hónapban is küld egy százast, mármint eurót, tudjuk jól, hogy ő csak piásan hajlandó családi életet élni. Azon kívül mindig a négy gyerekre hivatkozik, a felesége pedig arra, hogy őt sem támogatja senki, ezért le van építve a család. Mármint akik nem tartoznak szorosan köré. És mi nem.</p>
	<p class="block_7">Hogy miért kéne azt az egyáltalán nem szimpatikus piszkafát támogatni, amikor pl. az apja bíró itt Magyarországon, és a négy gyerek után is Németország jóval nagyobb támogatást ad, mint a magyar, azt senki nem tudja, de hát ilyenkor jön be az, amit a Nagy Csiga szokott mondani:</p>
	<p class="block_7">- Miért nem mindenkit én csináltam?</p>
	<p class="block_7">Tehát az a vonal nyekk.</p>
	<p class="block_7">Jómagam 14-én kapom a roki nyögdíjamat, ezért le kell mennem még Örkénybe, és ha nem találunk hamarosan új címet, akkor még a júliusiért is, amihez pedig már abszolút semmi kedvem. De az kb. 110 rugó lesz, mert a végrehajtó állandóan talál ilyen első világháborús büntetést, hogy hátrafelé ültem a Libegőn, ezért be kellett volna fizetnem százötven forintot, ami az évtizedek alatt felment félmillióra a kamatos kamatokkal, és ő ezt most rohadtul letiltatja a jövedelmemből.</p>
	<p class="block_7">Egy utolsó CsP még járt ebben a hónapban, de több sem, tehát arra sem számíthatunk.</p>
	<p class="block_7">A Nagy Pénz, amit Neko kap a Zolika után, az otthonápolási, az meg mindig a hónap utolsó napjaiban jön. Az több mint 240 ezer, és az sem elég önmagában, hiszen szinte mindenhol + 2 hónap kauciót kérnek.</p>
	<p class="block_7">Namost miután rég elmúlt április, tömegével történnek a kilakoltatások, minden kifizethető albéci két perc alatt elkel. Most hiába nézünk ki valamit, mire bejön a lé, kiveszik. Ha meg nem nézünk, elharapják a torkomat.</p>
	<p class="block_7"></p>
	<p class="block_7"><span class="calibre2">Igen-igen, valamelyik nap, amikor jöttem „haza“, Neko szokás szerint „hívásban volt“ Bencével, és megérdeklődték, hogy  találtam-e albérletet. Mondom, hogy rengeteget telefonáltam, de hol betelt, hol eladták - többen is úgy hirdetnek,  hogy kiadó/eladó a ház -, hol drága volt, de mindegy is, hiszen egyelőre úgysem tudjuk kivenni. Hát, ne tudd meg! Sztereóban nyomták, hogy én milyen élhetetlen vagyok, még erre sem vagyok képes, engem aztán nem érdekel, hogy elkerüljünk innen stb. Azt ugye elfelejtik, hogy mindkettőnek van Internete, Bencének ingyenes wifi, Nekónak fizetős telefonos kapcsolat, nekem meg vagy be kell mennem Pestre, vagy itt kell addig gyalogolnom, amíg nem találok valamit. (A minap ráleltem egy nagy könyvtárra, két és fél buszmegállóra van innen.) Neko panaszkodik, hogy megöli az unalom. Mondja azt is, hogy már nincs mit dumálnia a fiával, mert mindent megbeszéltek. Én pedig kimegyek, netezek, aminek a nagy részét azzal töltöm, hogy albérlet után guberálok a Neten, visszafelé bevásárolok, és persze ha nem stimmel valami, én vagyok a hibás.</span></p>
	<p class="block_7">Mert én vagyok a Valaki. Valaki menjen és intézze el a dolgokat, valaki vásároljon, valaki nézzen utána, hogy miután Bencét átszállították Abonyba, hogy kell odajutni, és ha valami nem úgy megy, ahogy azt a Fej - ahonnan ugyebár bűzlik a hal - elképzeli, akkor valaki itt nagyon hibás! Valakit jól le kell cseszni érte!</p>
	<p class="block_7">Tehát nagyjából beálltak a szürke hétköznapok.</p>
	<p class="block_7"></p>
	<p class="block_7">Van a Péter, aki családsegítő, ő kb. hetente kijön hozzánk, érdeklődik, esetleg kaját hoz, aztán ennyi. Bár most szó van róla, hogy beadtak egy kérelmet, hogy kapjunk itt Szentendrén egy önkormányzati házat. Ez itt lenne a hajléktalanszálló mögött, állítólag kettő is üresen áll. Sajnos most volt polgármesterválasztás is, és egy kicsit le kell ülepednie a dolgoknak (Fülöp Zsolt maradt a polgi, bár ez még valamiért nem jogerős), de azt mondják, csak az aláírásra várnak, ill. várunk. Ez nagyon frankó lenne, mert az önkormányzattól bérelni sokkal olcsóbb, mint a meghirdetett albérleteket kifizetni, ráadásul ők nem fognak átverni - valószínűleg - mondjuk azzal, hogy miután besöpörték a kauciót, addig-addig csesztetnek valami hülyeséggel, hogy elkergetnek a francba, aztán jöhet a következő bérlő, ahol szintén beszedik a pénzt. (Ti. a kauciót nem szokás visszaadni, kitalálnak mindenféle hülyeséget, hogy mennyire lelaktad a kéglit, hát ennek a helyrehozatala milyen sokba fog kerülni, aztán mehetsz a fenébe.)</p>
	<p class="block_7"></p>
	<p class="block_7">Szóval lassan történnek a dolgok. Holnap péntek (ezt a bejegyzést több napja írom egyébként), megyek Örkénybe a nyögdíjamért, aztán veszek Nekónak egy Pest Vármegye bérletet, hogy vasárnap le tudjon menni Abonyba meglátogatni Bencét, közben meg szombaton megpróbálok már időben felkelni, hogy végre meglátogassam a kutyákat itt az Árvácskában. Több mint egy hete beadtuk őket, és még nem voltam ott, hogy megsétáltassam vagy legalább megsimogassam őket.</p>
	<p class="block_8"><span class="text_1">Hogy mikor jövök legközelebb könyvtárba, az majd kiderül, de nem fog olyan sok idő eltelni, mint a kilakoltatásunk előtti hónapok. Addig is vigyázzatok egymásra, és legyetek rosszak!</span><span class="text_2"><br class="calibre3" id="calibre_link-31" />
</span></p>
	</div>

<div class="calibre" id="calibre_link-10">
<p class="block_8">
<span class="text_2">
</span></p>
	<p class="block_9">12 FORRÓ KRUMPLI</p>
	<p class="block_5">jún 17, 2024 6:46 DU.</p>
	<p class="block_7"></p>
	<p class="block_7"></p>
	<p class="block_7">Kiderült, hogy az Árvácskában kitört a parvo, egyelőre nem lehet látogatni. Nem múlik el nap úgy, hogy ne jussanak az eszembe a kutyák - a macskák inkább Neko kedvencei -, de félek, hogy egyre messzebb kerülnek tőlem. Jó, bent nem fogom azért hagyni őket, csak ha itt kint elhúzódnak a dolgok, ti. hogy meg kell várni a közgyűlést, hogy mit szavaznak meg: megkapjuk-e az önkormányzati házikót, vagy nem, mert ha nem, de egyébként is, albérletet kéne keresni, meg Bence is jó helyen van egyelőre, és addig úgysem engedik ki, amíg nincs hova vinnünk stb., de közben eltelik az egy hónap, és azt mondják, hogy most már nem adják vissza az állatokat, hát az nagyon szarul esne!</p>
	<p class="block_7">De hát ki sem tudom hozni őket! Hova vigyem? Feküdjek be egy bokor alá velük?</p>
	<p class="block_7"></p>
	<p class="block_7">Neko volt Abonyban. Csodák csodája, odatalált, és még vissza is, csak egy kicsit tévedt el.</p>
	<p class="block_7">Azt mondja, rajzoljam le neki, hogy hogyan jut ki a HÉV állomásra. Mondom neki, hogy nem rajzolok semmit, figyeljen, elmagyarázom. Reggel hétkor kimegy a kapun. (Meghatározott időkben van ki- és beengedés.) Elindul egyenesen, és mindig a jobb oldalát figyeli. Amikor célzott rá, hogy nem fogja tudni, melyik a jobb keze, rávezettem:</p>
	<p class="block_7">- Ha le akarod szúrni a Zsigmond Árpit, melyik kezedbe fogod a kést?</p>
	<p class="block_7">- Mit tudom én?</p>
	<p class="block_7">- A jobba.</p>
	<p class="block_7">- Biztos?</p>
	<p class="block_7">- Igen, mert bal kézzel a torkát fogod. Tehát bal: torok. Jobb: kés. A kés oldalt figyeled.</p>
	<p class="block_7">Most, hogy idáig elértünk, folytattam.</p>
	<p class="block_7">Addig mész, amíg nem találsz egy utcát. A jobb oldalon. Nem mész be sem parkolóba, sem gyárkapun, addig mész, amíg utcát nem találsz. Onnan fogod megismerni, hogy keskeny, kétoldalt magas kerítésekkel, magasabb, mint te vagy, és oldalt autók parkolnak. De ki is lesz írva, hogy Római temető út. Nem tudom, hogy miért út, mert egy aránylag rövid utca az egész. Ezen végigmész, és nekigyalogolsz az épülő Spar kerítésének. Balra nem tudsz elmenni, csak jobbra. Ez egy murvával felszórt rövid kis szakasz lesz. Amikor végigmentél, nekimész a HÉV kerítésének. Itt jobbra is tudsz menni, meg balra is, de ha jobbra mész, akkor párhuzamosan a Római temető úttal visszafordulsz a szálló felé, neked meg nem arra kell menned, onnan jöttél. Egyébként is egy zárt parkolóba jutnál, ahonnan csak ugyanott tudsz kijönni, tehát ez zsákutca. Vagyis a murvás kis sikátorból, amit egyébként két oldalt kerítések határolnak, te most kivételesen balra fordulsz úgy, hogy a HÉV kerítése a jobb oldaladon legyen. Mész, mész, egészen addig, amíg el nem fogy a kerítés. Ekkor szintén jobbra fordulsz, elhaladsz egy zöldséges előtt, és már tulajdonképpen ott is vagy a HÉV végállomáson. Ott megnézed, hogy melyik vágányon áll bent szerelvény, a harmadikon, a másodikon, vagy az elsőn, és felszállsz rá.</p>
	<p class="block_7">Ebben a stílusban mondtam el neki azt is, hogy a Margithíd megállónál, amikor leszáll, hogy talál fel a villamoshoz, onnan a Nyugati Pályaudvarhoz, és bár rosszul mondtam neki, hogy hátul a 14-15-16-17. vágányokról fog indulni a Cívis nevű IC, ő azért megtalálta a Csarnok 13-on is. Igazán ügyes kislány!</p>
	<p class="block_7"></p>
	<p class="block_7">Abonyban a két nevelő közül az egyik kiment érte autóval annak ellenére, hogy szabadnapja volt, és bevitte az otthonba. Ott találkozott a másik nevelővel és a fiával, délig kiengedték őket a városba, és látták, hogy szép rendezett a hely. Abony is, és az otthon is. Fagyiztak, aztán egy parkban leültek cigarettázni, később kiszúrták, hogy dacára a vasárnapnak, nyitva van a Pepco és vettek pólót Nem vagyok lusta, csak energiatakarékos felirattal a gyereknek. Amikor visszaértek, Nekónak is tálaltak ebédet. Valamilyen tárkonyos leves volt, ami nagyon ízlett a csajnak, meg rántott tök, ami szintén az egyik kedvence, mármint bármilyen rántott zöldségféle, ebből hatot is megevett. Kávét is kapott, főzöttet, nem neszt, mint amilyet mi iszunk itt Szendendrén. Bár 10 és dél között volt hivatalosan a látogatási idő, így még ráhúztak egy bő órát. Mindkét nevelő Isten áldását kérte a családra, majd kivitték az állomsára, és már hazafelé jött a vonaton, amikor Bence felhívta és elújságolta, hogy az ágyára tett szatyorból a tizenkét éves kispöcs kilopta a két öngyújtót és a tábla csokit. Az egyik öngyújtót a nevelő csaklizta vissza a tolvajtól, a többi lopott cucc nem lett meg.</p>
	<p class="block_7"></p>
	<p class="block_7">Neko előtt nem sokkal mehetett el a HÉV, a következő csak Békásig ment el, és még 10 percet kellett várnia a frankóra. Itt a végállomásról példásan kitalált, de elkövette azt a hibát, amit én is egyszer, hogy nem fordult be a murvás kis sikátorba a Római temető út felé, hanem továbbment a parkolóba, és ez az egy-két perc elég volt ahhoz, hogy lekésse a beengedést.</p>
	<p class="block_7">Ez az időpont pedig éppen az volt, amikor 16 óra után csak 17:15-kor nyitják a kaput legközelebb. Tehát betelefonált értem, hogy töltsek neki egy cigit és vigyem ki a kapuhoz. Ott eldumálgattunk, és kért még négy szálat, mert ideges is volt, és fáradt is, és egyébként is semmi tennivalója nem volt negyed hatig, mint ülni a betonon. A fűre nem szívesen telepedett volna, mert az nem jön ki a nadrágból.</p>
	<p class="block_7">Én pedig elmeséltem neki, hogy éppen filmet néztem, amikor kopogtak. Be volt csukva az ajtó, mert odakint melegebb volt, mint a konténerházban. Mondtam, hogy szabad, erre bejött az éppen szolgálatot teljesítő szocimókus és egy papírszatyrot adott, hogy járt itt a Vasárnapi Merőkanál, és ezt hozták.</p>
	<p class="block_7">Ez a Péter ötlete volt. Ismeri a tagot, aki ezt az ingyenkonyhát működteti. Itt a 11-es út mellett, ami átmegy egész Szentendrén, egy parkolóban található épület egyik felében minden vasárnap 11-től fogad adományokat, déltől pedig rászorulókat. Gondolnak azokra is, akik nem tudnak elmenni valamilyen oknál fogva, és kiszállítják, így kaptunk most mi is, hiszen Zolikát nem hagyhattam egyedül, hogy felmenjek a kajáért.</p>
	<p class="block_7">Megköszöntem Edinának. Szokás szerint megkérdezte, hogy hogy vagyunk, szokás szerint azt mondtam neki, hogy jól, és kiment. Gondoltam, nem bontom ki a küldeményt, Zolika úgyis aludt a másik szobában, megvárjuk vele az anyját. Most a kapunál közölte, hogy neki biztos, hogy nem kell, mert nagyon jóllakott Abonyban, együnk nyugodtan.</p>
	<p class="block_7">Sajnos indiai kajáról van szó, mint kiderült, ami azt jelenti, hogy kaptunk három doboz lencsét meg három doboz párolt rizst, viszont egy fél magos kenyeret is, ami majd rám vár, mert Neko nem szereti, és akkor Zolika sem, meg két banánt és egy narancsot is. Egy kis édes aprósüti is volt, annak a felét odaadtam a srácnak, a másik felét félretettem az anyjának, bár szerintem ő is a fiának adta a részét, nekem még volt egy tábla csokim tegnapról. A narancsot és az egyik banánt ma (hétfőn) ettem meg reggelire egy szalámis szendviccsel együtt.</p>
	<p class="block_7"></p>
	<p class="block_7">Egy óra után megjött Péter és Ádám is. Péterről már beszéltem, a Családsegítőknél dolgozik, bár Neko szerint csak hümmög és jegyzetel, de nem csinál semmit.</p>
	<p class="block_7">- Dehogynem! - mondom, - megjegyzi, hogy be van adva az Önkormányzathoz a lakáskérelmünk, és megkérdezi, hogy „albérlet?“</p>
	<p class="block_7">- Igen, még ez is. De semmi egyéb.</p>
	<p class="block_7">Ádám meg ott volt, amikor szétszedték a családot.</p>
	<p class="block_7"></p>
	<p class="block_7">Hogy jobban lássátok, mi történt akkor ott a kempingnél:</p>
	<p class="block_7">Az a fazekas faszi amikor meghallotta, hogy „nincs hova mennünk“, ami azért így, ebben a formában nem volt igaz, eldöntötte, hogy mindenáron segít nekünk, és egyetlen telefonnal elérte, hogy szétrobbantsák a családot. Ránkhívta a családrontót.</p>
	<p class="block_7">Kijött két bögre, nyájas-nyálas módon kikérdeztek, aztán közölték, hogy az anyukával akarnak beszélni. Amikor hátravezettem őket, megrémültek, hogy milyen sokat kell gyalogolni, különösen akkor, amikor meglátták, hogy a gyalogutat elöntötte a víz.</p>
	<p class="block_7">Mint később kiderült, egy húszméteres részen történt, hogy kb. 10 centi mélyen ellepte a belvíz azt a szakaszt, bár ezt a kanyarok miatt nem látták. Ezen az ellepett részen keresztül küldtem ki hozzájuk Nekót, hiszen ők ott maradtak a pocsolya másik felén. Bence és az anyja is gumipapucsot használt a közlekedésre, rajtam bakancs volt, amibe nem tudott befolyni a tízcentis víz. A két nőszemély lefagyott, mint a Windows, egy ilyen vizes szakasz abszolút kifogott rajtuk.</p>
	<p class="block_7">Meg a gyaloglás az autóhoz szokott városi fajtájuknak.</p>
	<p class="block_7">Látszólag békében váltak el egymástól. Én elkezdtem összepakolni a cuccainkat. Tudtam, hogy egy kocsi kevés lesz, de úgy voltam vele, hogy a másikért majd később felmegyek. Persze Bencével megnéztük, hogy „hátrafelé“ ki lehet-e jutni a kempingből száraz lábbal, és igen. Ez egy pár perces séta volt, de utána még az erdő ill. a kemping szélén még jókora út volt a bejárati sorompóig.</p>
	<p class="block_7">Ezt úgy kell elképzelni, hogy a sorompótól a háromszög hosszú befogóján megyünk felfelé a kanyarig, ahol ugyebár jobbra le tudsz menni egy szélesebb réten a vízhez, egyenesen tovább pedig egy keskenyebb úton tovább a spicc felé. A kanyar az átfogón visz ki az akkor már inkább erdős szakaszon egy szántóföldre, ahonnan jobbra fordulva a rövid befogón jutsz vissza a sorompóig. És igen, az átfogón sokat kellett battyogni, mire elértél a Teknőig, hiszen arról volt szó, hogy menjünk hátrébb és bújjunk el, de annál rövidebb volt a távolság a „kijáratig“. Viszont miután eleve egy kocsval indultam „haza“, hogy ha már kirúgtak, hát elkezdek összepakolni, a két bige is velem jött a hosszú úton.</p>
	<p class="block_7">Ki is akadtak rajta rendesen!</p>
	<p class="block_7"></p>
	<p class="block_7">Nem sokkal később felhívtak telefonon, hogy az anyuka a gyerekekkel menjen ki a sorompóhoz. Nem írom le mégegyszer, olvassatok utána, ha akartok, de akkor már a rendőrökkel jöttek vissza, hogy elvigyék Bencét. Akkor még az volt a kifogásuk, hogy nincs tető a gyerek feje felett. Azt nem fogadták el, hogy a sátornak is van teteje, és ha ez nem megfelelő, akkor mindegyik 18 év alatti táboroztatás alatt álló gyermeket is el lehet, sőt KELL szakítani a szülőktől, akik egyébként meg még nem is vannak ott a gyermekeikkel együtt! Hát micsoda könnyelműség!</p>
	<p class="block_7">Nem is volt hajlandó a két zsaru intézkedni. Ugyanis nem látták, hogy a gyermek bármiféle veszélyeztetésnek ki lenne téve.</p>
	<p class="block_7"></p>
	<p class="block_7">Másnap, amikor már fent voltunk azon a nadrágszíjparcellán, ahová, fogadok, a mai napig nem jött fel a Duna, ugyanaz a két szédült tyúk jött ki, de már Ádámmal, mint gyámügyi előadóval. Ugyanis a Gyámügy már hatóság, és joga van intézkedni. Ha úgy látja jónak, hogy ki kell emelni a gyermeket a családból, rá kell hagyni, mert az olyan, mintha a rendőr mondaná. Még csak nem is tiltakozhatsz.</p>
	<p class="block_7">Apropó rendőr. Nem sokkal előttük kint volt a két zsaru főnöke két rendőrlánnyal. (Na most menjek, vagy maradjak?) Látta, hogy száraz helyen vagyunk, abszolút biztonságban, és elmentek.</p>
	<p class="block_7">Bár ne tették volna, talán még most is együtt lenne a család!</p>
	<p class="block_7">Szóval miután a két hülye picsa le lett ugatva, hogy ugyan már, miféle súlyosan veszélyeztetett állapotban van szerintük a gyermek, kijöttek a végrehajtó hatalommal, hogy majd én megmutatom, hogy ha akarom, elvitetem azt a büdös kölköt!</p>
	<p class="block_7">És úgy is lett.</p>
	<p class="block_7"></p>
	<p class="block_7">Az ugye megvan, hogy első körben Bencét Pestre vitték az Erzsébet királyné útjára. Négy nappal később átvitték Abonyba, vagyis egyik kezükből dobálják a másikba, mint a forró krumplit, de ez azért látszott jobb döntésnek, mert az nem a Főváros, hanem Pest megye, ahová a Szentendrei-sziget, maga Szentendre és Abony is tartozik, tehát pl. Péter ugyanúgy rálát mindenre, ami a sráccal történik, és ha kell, talán bele tud nyúlni. Jó, nem intézkedhet, a családrontónak nincs effajta joga, de ajánlatot tehet, és hát miért ne vennék figyelembe? Nekónak nem is erre ment fel a pumpája, hanem arra, hogy a háta mögött intézkednek - már megint -, és mi az, hogy a gyerek is megkapja a határozatot, miszerint ide viszik, oda viszik, csak ő nem kap semmi hivatalos iratot.</p>
	<p class="block_7">Ez a Határozat egy Végzéssel végül vagy egy hét után jutott el hozzánk, éppen péntek délután, és nem volt benne köszönet! Pl. ilyen is volt benne, hogy 24 órán belül Neko köteles eljuttatni a gyermek minden iratát, holott az mind Abonyban volt a Bencénél. Mondom, mindez péntek délután.</p>
	<p class="block_7">Ja, és Ádám is a megyéhez tartozik, de ezek után nekem nem a barátom, akármit is csinál. Neko szerint a Rogán Ágnes küldte mint főnöke, és a határozat szerint járt el.</p>
	<p class="block_7">- De milyen határozat? Hol volt akkor még a határozat? Akkor még csak a két bögre állítása létezett, és Ádámnak azt kellett volna tennie, hogy megnézi, valóban „súlyosan veszélyeztetve“ van-e a gyermek, és amikor látja, hogy nem, még kicsit sem, akkor azt mondani, hogy nem viszem el!</p>
	<p class="block_7"></p>
	<p class="block_7">Ami pedig mindkettőnket kiakasztott, az főleg az indoklás volt. Figyelj!</p>
	<p class="block_7">“... 2024. június 3. napján jelzés érkezett a szolgálathoz, miszerint a Kisoroszi Szigetcsúcs Kempingben egy négy fős ismeretlen család tartózkodik két hete, sátorban élnek árvízveszélyes területen. (Másnap már nem „éltünk“ árvízveszélyes területen.) A jelenleg kialakult árvízhelyzet miatt a sátor az ösvény mentén megközelíthetetlenné vált. (Az egyik oldalról. És már akinek!) A család rendkívül elhanyagolt állapotban van, öltözékük, testi állapotuk ápolatlan. (Sajnos nem hoztunk frakkot és nyakkendőt...) A kemping területén tisztálkodásra alkalmas lehetőség, áramvételi lehetőség a sátorhoz közel nincs. (Nem igaz, a pottyantós vécé mellett a vályú felett 8 darab csap volt, amiből 7 működött is, innen ivóvíz folyt. Miután ez egy természetvédelmi terület, ennél többet nem várhattunk, és nem is tehettek az üzemeltetők, de ahol először beszélgettem a két tyúkkal, a büfé előtt a padokon, onnan látni lehetett a büfé sarkánál a mosdókagylót, ami mellett folyékony szappan volt, onnan egymás után négy angol vécé, két piszoár, és egy hideg vizes zuhanyzó nyílik.) ... (Így tovább, kifogás kifogás hátán.) Ezek alapján a gyermek testi, értelmi, érzelmi és erkölcsi fejlődését a családi környezete súlyosan veszélyezteti.</p>
	<p class="block_7">Hogy micsoda, tessék mondani?? Hogy mi van??</p>
	<p class="block_7">Na, aztán még volt egy bekezdés, miszerint ha 30 napon belül kiderül, hogy nem áll fent a fenti ok, ami miatt kiszakították a gyereket a családból, akkor ezt az elkülönítést vagy mi a szöszt megszüntetik.</p>
	<p class="block_7">De már csak akkor, ha lesz hol laknunk! Ezt ugyan nem írták, de hát sajnos evidens.</p>
	<p class="block_7">Szóval csupa hazugság volt, amit az indoklás tartalmazott, és ma egy kicsikét emeltebb hangon el is mondtam ezt a két faszinak. Persze ez nem tetszett Ádámnak, már csak azért sem, mert simán utaltam arra, hogy az említett napon vele jött vissza a két némber, és végül ő volt az, aki elrendelte a gyermek... hogy fogalmazzak? kiszakítását a családból.</p>
	<p class="block_7">Aztán otthagytak engem egyedül az összes állattal és csomaggal, intézzem el, ahogy tudom! De ez most mellékes, annál is inkább, mert azért sikerült elintézni, bár ez sem a családrontón, sem Ádámon, mint gyámügyesen nem múlt.</p>
	<p class="block_7"></p>
	<p class="block_7">Na, most már megnyugodtam egy kicsit.</p>
	<p class="block_7">Ja, a Végzésben meg az van, hogy Szentendre átadja az ügyet a lakcím szerint illetékes Gyámügynek. Vagyis Dabasnak. Ettől ismét idegesek lettünk, mivel Dabasig is simán elér a Zsigmondék keze, lásd Végrehajtó iroda stb.</p>
	<p class="block_8"><span class="text_1">Hát anyátok! Akkor lesz csak igazán végünk! Nem csak a házat veszik el, hanem még a gyereket is, sőt most már mindkettőt.</span><span class="text_2"><br class="calibre3" id="calibre_link-32" />
</span></p>
	</div>

<div class="calibre" id="calibre_link-1">
<p class="block_8">
<span class="text_2">
</span></p>
	<p class="block_9">13 MONEE TALX</p>
	<p class="block_5">jún 22, 2024 10:48 DE.</p>
	<p class="block_3"></p>
	<p class="block_3"></p>
	<p class="block_3">Money talks = pénz beszél</p>
	<p class="block_3">A pénz beszél, a kutya ugat</p>
	<p class="block_3">(közmondás)</p>
	<p class="block_3">A kutya ugat, a karaván halad</p>
	<p class="block_3">(egy másik közmondás)</p>
	<p class="block_6"></p>
	<p class="block_7">Végre jött egy hidegfront, a negyven fok után lement huszonötre, legalább is itt a cellában. Ebből az okból kifolyólag nem csak a Zolika csinálta a fesztivált, hanem én sem tudtam aludni. Ráfoghattam volna a szúnyogokra is, de alvás közben nem hiszem, hogy éreztem volna, hogy össze-vissza csipkednek.</p>
	<p class="block_7">És volt időm töprengeni.</p>
	<p class="block_7"></p>
	<p class="block_7">Tavaly januárban tudtuk meg a Margittól, hogy árverés alatt van a ház. Az idén április végéig összesen 16 hónap. Ha kapcsolok és nem hallgatok másra, és ezerrel nekiállok kuporgatni, akár kivívva a család baszogatását, először a tartozásokról jöttünk volna le, utána pedig egy rakás pénzt tudtunk volna félretenni, és májusra már úgy jöhettünk volna el onnan, ahogy azt megálmodtam: Mindent, de tényleg mindent felpakolni egy teherautóra, és a már kifizetett albérletbe vitettem volna a cuccot. Még a bejárati ajtóból a zárat is kiszereltem volna, így pedig egy csomó minden ott maradt a bizonyítványaimtól kezdve a fúrógépig. De hát annyi mindenki ígérgetett mindenfélét, az ismerősök lakhatást, anyagi támogatást, az OTP Fucktoring alkalmazottja(!) jogi segítséget, hogy szépen elaltattuk a veszélyérzetünket, és a fejünkre nőtt a dolog. Annyira, hogy még kedd reggel kapkodtuk össze a pakkot, amit végül elhoztunk.</p>
	<p class="block_7">A kempingben, hiába jött fölfelé a víz, csak odébbhurcoltuk a sátrat, amíg végül az a fazekas fószer betette a kaput és elintézte, hogy szétszakítsák a családot.</p>
	<p class="block_7">Most itt a szentendrei átmeneti szálláson hiába nézegettük az albéciket, ha egyszer nincs pénz arra, hogy odamenjünk és letegyük az asztalra az első hónapot meg a kéthavi kauciót, hogy átvehessük a kulcsot és kihozhassuk Bencét és az állatokat is. A jövő héten Neko megkapja a zsét, és nekiállhatunk kapkodni, hogy lakhatást szerezzünk. És tegnapelőtt a könyvtárban megnéztem az albérlet hirdetéseket, és úgy eltűntek, mint Petőfi a ködben! Csak a brigádoknak meg üdülővendégeknek szánt napibéres szállások maradtak, meg azok az elszabadult árú házak, amit soha senki nem fog kivenni.</p>
	<p class="block_7">És akkor még múlt pénteken felvettem Örkényben a postán a nyögdíjamat, és mára, vagyis egy hét alatt 100 rugó elment. Pont ezt a százast kellett volna hozzácsapni a kétszázhoz, hogy egy házat kibérelhessünk, de sem ilyen árfekvésű hely nincs, sem a pénz nem lesz meg.</p>
	<p class="block_7">Jó, persze, itt a Római temető úton, ami tkp. egy utcahossz, valahol a végén van állítólag egy kiadó ház kilencvenért, de senki nem tudja pontosan, hogy hol. De még annyi pénz sincs, hogy kiifizessük. Meg itt egy pasi tud egy öregasszonyt, akinek a telkén a háza mögött van egy másik, amit kiadna nyolcvanért, és kauciót sem kér, de a kertkapcsolat miatt nem biztos, hogy örülne a kutyáknak, meg a pasas húga járt ott, de az asszony nem volt otthon.</p>
	<p class="block_7">Ádámék „beadták a papírokat“ a polgármesterhez, hogy itt hátul, a hajléktalanszálló mögött mi is kapjunk egy önkormányzati lakást, de még nem ült össze a bizottság, hogy megszavazza. Még ez lenne a legolcsóbb megoldás. Aztán valamelyik nap a HÉV-en találkoztam vele, és mondta, hogy személyesen be kell majd mennie hozzá, és nem bizottság fog dönteni, hanem a polgi maga. Na de mikor? Mert azt nem mondta. Még azt sem tudni, hogy ő, Ádám mikor dugja ide legközelebb a képét.</p>
	<p class="block_7">Arra jutottam, hogy mégis csak el kellett volna fogadni Hugi ajánlatát, hogy azt az elhanyagolt kéglit ott a hegytetőn - ahová egy cigánytelepen keresztül lehet feljutni - Puli segítségével helyrepofozni legalább annyira, hogy az állatokat oda lehessen vinni. Mert hó végéig tudjuk kihozni őket, utána már nem adják vissza. Bencét még viszontláthatjuk legkésőbb jövőre, mert addigra tölti be a tizennyolcat, de az állatokat nem látjuk többé.</p>
	<p class="block_7"></p>
	<p class="block_7">Tehát megint az van, mint eddig, hogy a karaván, vagyis az idő halad a maga útján megállíthatatlanul, mi meg nem teszünk semmit, mert mindenki ígérget jobbra-balra mindenfélét, és az lesz a vége, hogy nem jön össze semmi. Mert a kutya csak ugat, és hiába, az nem változtat semmin. A pénz beszélne, ha lenne, de nincs. Mert ugye „A pénz? Az a legkevesebb!“ És csakugyan, mindig abból van a legkevesebb.</p>
	<p class="block_8"><span class="text_1">Talán a címnek is jobb lenne feltételes módot adni: Monee would Talk.</span><span class="text_2"><br class="calibre3" id="calibre_link-33" />
</span></p>
	</div>

<div class="calibre" id="calibre_link-15">
<p class="block_8">
<span class="text_2">
</span></p>
	<p class="block_9">14 PUNNYADUNK</p>
	<p class="block_5">jún 29, 2024 11:49 DE.</p>
	<p class="block_15"></p>
	<p class="block_15"></p>
	<p class="block_7">Szerdán itt járt a Judit. Vot már itt egyszer (kétszer?), de én nem voltam itthon akkor. Neko szerint egy tipikus olasz nőszemély, kinézetre, temperamentumra, és rendes. Nekem az jött be, hogy profilból úgy néz ki, mint a hacker csaj a Millenniumból. De persze csak az arca.</p>
	<p class="block_7">Először kint voltak a kertben, van egy kis fedett rész asztallal meg körülötte három pad, ott vette fel az adatokat a laptopjával, én pedig zuhanyoztam egyet, hogy felmegyek netezni, de még meg sem törölköztem, bejöttek, mert tölteni kellett a gépet. Kijöttem egy szál rövid gatyában, és elnézést kértem a neglizséért. A nő majd‘ lefordult a székről.</p>
	<p class="block_7">- Ki ez?</p>
	<p class="block_7">Neko közölte, hogy a párja. Ott álltam, ill. gyorsan leültem dagadtan, mélyvénás trombózisos lábszárral, pár milliméteres hajjal, körszakállal, nem csoda, hogy frászt kapott. Viszont nem fértem hozzá a ruháimhoz, mert a nő háta mögött volt a szekrény, és ezek a konténerházak nem arról híresek, hogy bálmulatságot lehetne rendezni bennük, így kénytelen voltam megvárni, amíg végeztek.</p>
	<p class="block_7">Ez is bohózatba illő volt, mert kint a Spar építkezésén megszólalt a homlokrakodó. Ez amikor hátramenetben van, és hát műszak felében hátrafelé megy, ütemesen sípol, hogy takarodjanak el a háta mögül, nehogy elüsse a bámészkodót.</p>
	<p class="block_7">- Jaj - ugrott fel Judit, - telefonon keresnek! Hol a telefonom?</p>
	<p class="block_7">- Nem, ez ott kint az építkezésen... - és mondom neki, de nem lehetett meggyőzni.</p>
	<p class="block_7">- Fel kellett volna hívnom, én meg elfelejtettem, hol van a telefonom? Valaki fel tudná hívni a telefonszámomat? - és mondja is, hogy mit. Neko odaadja neki az övét, hogy hívja arról, de ki van kapcsolva.</p>
	<p class="block_7">- Jaj, hát fel kellett volna tölteni! De hol lehet?</p>
	<p class="block_7">Kiderült, hogy kint felejtette az asztalnál, pedig be akarta hozni, hogy feltölti.</p>
	<p class="block_7">- És a gépemet is be akartam dugni!</p>
	<p class="block_7">- De hát be van! - mutat Neko a hosszabbítónkra, amiben a laptop villásdugója van.</p>
	<p class="block_7">- Igen, csak a gépbe is be kellett volna - és felveszi a kábelt a kis dugóval a földről.</p>
	<p class="block_7">Innen talán négy másodperc telik el, hogy az utcán teremjen, és ebben benne van a búcsúzkodás is.</p>
	<p class="block_7">- Kicsikét hebrencs - jegyzi meg Neko, mikor egyedül maradunk.</p>
	<p class="block_15"></p>
	<p class="block_7">Csütörtökön hatra kellett beállítanom a telefonomat, de Neko már fent volt. Aznap jött Ádám és Péter, hogy hármasban lekocsiznak Adonyba Bencéhez.</p>
	<p class="block_7">Neko lázban égett, ui. az otthonápolási is aznap érkezett, és még mindig Bogi számlájára, és a múlt hónapban is tizenegyig aludtak - hát állítólag. Mert lehet sokáig fent maradni, de ahol három gyerek van, a legkisebb meg pár hónapos, ott nem tudom, hogy lehet majdnem délig lustizni, de ezt mondták.</p>
	<p class="block_7">És persze pénzünk már nem volt, kis zacsi dohányra futotta csak, ha nem utalják időben, ezt kell elfeleznie a fiával.</p>
	<p class="block_7">Ádámék valamivel fél 9 után futottak be, Neko térdelőrajtból indult, épp csak beköszönt a nyitott ajtón, és szerintem már ott is volt a kapuban. Zolika kint állt vele az ajtónk előtt, és nekem sokáig nem is tűnt fel, hogy nem jön be. Kiléptem az ajtón, és a főnéni, mintha csak erre várna, az irodaajtó előtt állva átkiabált nekem, hogy itt van bent a srác a hálóban, ha nem baj. Odamentem és engedélyt kértem, hogy bemehessek, mondta, hogy csak nyugodtan.</p>
	<p class="block_7">Ez a pasirészleg. A pici előtérből nyílik balra. Jobbra ugyanis raktár van, szemben meg az iroda a négy részre osztott monitorral, ami a négy kamera képét mutatja.</p>
	<p class="block_7"><span class="calibre2">A pasirészleg két szobából áll, pontosabban én kettőben  jártam, hátrébb valószínűleg már csak a vizesblokk volt. Zolika a külső szobában állt, és hiába hívtam, nem volt hajlandó kijönni. A tartásából világos volt, hogy ebben nem lehet megakadályozni, ő marad minden áron - de hiszen éppen rálátott a belső szobában a televízióra. Nabazz, végünk van, bár addig sem fog elcsámborogni, ennyiből jó, ha tévét néz. A bent lődörgők is mondták, hogy ültessük le,  hadd nézze, meg mint kiderült, még társasjátékokkal is próbálták lekötni, de én közben visszavonultam, mert tudtam, hogy ez egy hosszú menet lesz, itt rám egy jódarabig semmi szükség.</span></p>
	<p class="block_7">Már csak azért sem, mert amikor legközelebb átmentem megnézni, hogy állnak a dolgok, azzal fogadott a főnéni, hogy adott Zolikának egy sajtos kiflit.</p>
	<p class="block_7">- Nem baj?</p>
	<p class="block_7"><span class="calibre2">- Nem baj, csak így nem  tudom kajával hazacsábítani. Maradhat még egy kicsit?</span></p>
	<p class="block_7">- Persze!</p>
	<p class="block_7">Ismét visszavonultam, aztán amikor legközelebb megint átaváztam, és itt a legközelebbek több órát jelentenek, a külső szobában találtam egy ágy mellett gugolva, a keze félig kinyúlt egy doboz puzzle felé, ami ott feküdt.</p>
	<p class="block_7">- Zolika, ne nyúlj hozzá, az nem a tiéd, a te szaraid ott vannak az ágyadon, gyere át, és azokkal egész nyugodtan tudsz játszani!</p>
	<p class="block_7">Egy srác leszólt egy emeletes ágyról.</p>
	<p class="block_7">- Evett zsíros kenyeret, meg ivott limonádét. Ha nem baj.</p>
	<p class="block_7">Itt megint elmondtam, hogy bajnak egyáltalán nem baj, csak pont a kajával akartam hazacsábítani, és így nehéz lesz.</p>
	<p class="block_7">- Nem számít, maradhat, ameddig csak akar!</p>
	<p class="block_7">De aztán addig-addig dumáltam neki, hogy szakaszokban kijött utánam a kertbe. El akartam hozni a puzzle közeléből, mielőtt nagyon ragaszkodni kezd hozzá. Így több részletben vissza tudtam csalogatni, és amikor már bent volt a házban, becsuktam az ajtót. Éhes-szomjas nem volt, bevonult és a saját dolgai között turkált, gondolom, mert nem néztem utána.</p>
	<p class="block_7"><span class="calibre2">Hamarosan Neko is megérkezett két tömött szatyorral. Az egyikben ruhanemű volt, ezt úgy kaptuk, a másikban amiket egy Sparban összevásárolt. Időben átjött a pénz, még bőven együtt voltak, és szokás szerint Neko bőkezű volt, pl. adott a fiának egy tízest is. (Most mondjam azt, hogy ezért sem tudtunk félretenni egy büdös vasat sem? De hát az is igaz, hogy nem fog üres kézzel menni, így is elég ritkán találkoznak.) Persze most is letette Bence ágyára, amit neki szánt, és mire visszamentek, ez-az hiányzott, és a dohány megint csak szét volt szórva, ezúttal nem a kertben, hanem az ágyon. Az anyja kikelt magából, és most már a gyámügyes és a családrontó is láthatta,  hogy szerencsétlennek milyen sorsa van az „otthonban“. Az egyik nevelő bevitte az irodába az értékeit, és mondta, hogy az lesz a megoldás, hogy vesznek a Bence szekrényére egy lakatpántot lakattal. Mert hogy arról volt szó, hogy mindenkinek zárható szekrénye van, erre fel az összesből hiányzik a zár. Hát itt is hazudnak...</span></p>
	<p class="block_7">A legutóbbi mosás katasztrofális volt, Neko szerint a nő - ez egy másik volt - nem is tett mosószert a gépbe, de ha igen, hát az nagyon szar minőség volt! Az egyik póló foltos maradt, kézzel kellett utánamosni, és két dörzsölésre ki is jött. Úgyhogy most vett egy csomag mosókapszulát, majd becsempészi a szennyes között a gépbe, meg konzerveket, mert nem tudunk főzni, meg hozott híreket is. Ti. hogy szerdán ülnek össze a polginál, de nem a közgyűlés, hanem Ádám lesz ott, Péter, Judit, és az itteni főnéni is. Akkor és ott döntik el, hogy megkapjuk-e végre azt a rohadt házat.</p>
	<p class="block_7">De mikor, kanyargom, mikor??</p>
	<p class="block_15"></p>
	<p class="block_7">19-én voltam fent először az Árvácskában meglátogatni az állatainkat, ez múlt hét szerda volt. Szégyen, hogy két hétnek kellett eltelnie, mire feldugtam a képem, bár közben volt egy pár nap fék a parvo miatt. Ez egy rohadt betegség, a kölyköket kapja el. (Úgy tudtam, a macskák is beleeshetnek, de Neko most mondja, hogy nem.) Ma 28-án megint elindultam, hogy felnézek, már csak azért is, hogy megtudakoljam, mi az a végső dátum, hogy ki kell őket hoznunk, ha vissza akarjuk kapni, hiszen hétfő már július!</p>
	<p class="block_7">A 9:15-ös kiengedéssel indultam. Gyalog, hiszen tíz buszmegállóról van szó, és szinte végig felfelé megy az út. Nem nagyon, de hát köszi, tekerjél fel te, ha annyira sportos vagy!</p>
	<p class="block_7">A Római temetőn mentem, egyszer csak kiszól egy öreglány, hogy „fiatalember!“ Nem lehetett sokkal öregebb nálam, ha egyáltalán az volt, de kihúztam magam. Még hogy fiatalember! Lám csak, nem vagyok még annyira lelakva. Hát kiderült, hogy a kerti hintaágyra ill. a tetejére kéne felhúzni egy szép nagy szőnyeget, hogy le lehessen kefélni, azért lettem leszólítva. Na, mindegy, napi jócselekedet letudva!</p>
	<p class="block_7">Aha, ketten alig bírtuk felbirkózni, pedig még egy ásónyéllel is segítettem. Aztán azt akarta, hogy keféljem le. Mármint a szőnyeget.</p>
	<p class="block_7">- Főzök ebédet, finom csülkös babot!</p>
	<p class="block_7">Na, ehhez semmi kedvem nem volt, pláne a szőnyegkeféléshez. Piával is kínált, de mondtam neki, hogy nem iszom, nem dohányzom. Panaszkodott a Lacira, hogy kétszer is adott neki doboz cigit, de nem megy, elkerüli a házát. Azt mondja:</p>
	<p class="block_7">- Hosszú még a nyár!</p>
	<p class="block_7">De a cigarettákat azért elfogadta. Annyira nem hosszú a nyár, hogy azt ne fogadta volna el.</p>
	<p class="block_7">Bevallottam, hogy én is itt lakom, ahol a Laci gyerek, erre azt mondja, hogy van itt az utcában egy gazdag házaspár, akiknél néha lenne munka. Mondom neki, hogy a ketyegőmmel vagyok leszázalékolva, nem tudok nehéz munkát végezni. (Meg nem is akarok, de ezt nem mondtam.) Ja, hát nem <i class="calibre4">annyira</i> nehéz munka, pl. kivinni a szemetet...</p>
	<p class="block_7">- Szokott barkácsolni?</p>
	<p class="block_7">- Hát, otthon mindent én csináltam, de az más. Ha elrontok valamit, nem csesz le senki, de ha másnak csinálom és elrontom, pénzt sem kapok érte.</p>
	<p class="block_7">Megegyeztünk, hogy ráuszítom a Lacit, hogy csinálja meg a szőnyeget, és ha kész és le kell szedni, szóljon, és segítek. Elkérte a számom, mondta, hogy majd telefonál, de nem adta meg a sajátját. Annyit mondott csak, hogy ő is húszas.</p>
	<p class="block_7">Ezzel elment olyan 20-25 perc, mondom, most már megyek, mert meglátogatom az állatokat, visszafelé bevásárolok és délután még fel akarok menni a Könyvtárba is netezni. Otthagytam, kimentem a buszvégállomásra, és láttam, hogy fél óra van a következőig.</p>
	<p class="block_7">Ez azért baj, mert óránként jár. 9:25, 10:25, 11:25... Ha most bemegyek a Lidlbe, simán lekésem a járatot, és várhatok vagy ötven percet. Ha várok, akkor fél óra alatt felforr az agyam.</p>
	<p class="block_7"><span class="calibre2">Vártam, közben sétálgattam néhány lépést oda-vissza az árnyékban, meg visszamentem a HÉV végállomásra,  hogy van-e ATM, de nem volt, meg kerestem egy jóképű bokrot és belepisáltam, mert gyanítottam, hogy nem fogom kibírni, de biztosan nem fogom magam komfortosan érezni, mire felérek. Aztán beállt végre a busz.</span></p>
	<p class="block_7">Húszonegy-két perc alatt fent van, ezzel nincs is probléma, csakhogy lefelé is óránkét megy, én pedig nem szoktam megnézni, hogy mikor indul, mert úgy vagyok vele, hogy nem számít az idő, addig maradok, ameddig jólesik, vagyis a kutyának. Hacsinak szintén melege lehetett, meg talán a nyakát is fojtogatta egy kicsit az a szar, amit a sintér rátett, mert néha hörrent egyet-egyet, de lehet, hogy csak azért, mert húzni akart, nem tudom, de sokkal hamarabb visszakanyarodott a telepre, mint a múltkor. A bamba faszra is ugyanolyan hálásan ugrált fel, mint rám, de ő nem akarja majd hazavinni, én viszont igen, és tudom, hogy velünk jobban fogja érezni magát, mint ott a kennelben.</p>
	<p class="block_7">Felmentem az Árvácskába, ott már emlékeztek rám, és mondták, hogy bemehetek a kicsikhez. Jött utánam egy öreglány is - ma úgy látszik, öregasszony nap van -, és látta rajtam ill. a pólómon, hogy sétáltattam. Felhomályosított, hogy először oda kell mennem, és utána a sintérhez, egészségügyi okokból, mert a parvo is onnan jött föl. Elnézést kértem, és mondtam, hogy legközelebb már úgy csinálom.</p>
	<p class="block_7">Nem ugatott meg a Boci! Eddig mindig rá kellett szólni, hogy fogja már be a pofáját, a múlt alkalommal is ugatott egy kicsit, de akkor persze nem csesztem le, ahogy a Hacsit sem a felugrálásért meg nyalogatásért, most meg szinte csendben volt. Ilyen vinnyogás szerű hangokat kiadott azért, mint a két kicsi is, de egész diszkrét volt. Aranyosak voltak, ugráltak ott a rács túloldalán, meg nyalogatták az ujjamat, én meg mondtam, hogy most még nem jöttem értük, meg sétálni sem tudunk menni, de majd mindenképpen elviszem, pontosabban őt, mert a kicsiket nem... Remélem, nem értettek meg mindent!</p>
	<p class="block_7"><span class="calibre2">A macskákhoz bemehettem, már sokkal jobban voltak. Nagy vonalakban elmeséltem a nőnek, hogy milyen trében vagyunk, meg hogy kerültünk a szállóra, és hogy szerdán ülnek össze az  okosok, hogy kitalálják, hogy megkapjuk-e a szocházat, de az már ugye július, és ha előbb kell elhozni az állatokat, én befekszem velük egy bokor alá, de akkor a csajjal tolok ki, mert nem tudja látogatni a fiatalkorú fiát a súlyosan fogyatékos miatt... Azt mondta az öreglány, hogy ne izgassam magam a kutyák miatt. Jól van, de csak most jutott az eszembe, ahogy ezt írom, hogy a sintérhez úgy lett leimádkozva a Hacsi, hogy csak hó végéig, aztán visszajön az Árvácskához, és az azt jelenti, hogy nem kaphatjuk vissza. Basszus... Nagyon remélem, hogy őrá is vonatkozott, amikor a nő azt mondta, hogy ne izgassam magam miattuk!</span></p>
	<p class="block_7">Visszasétálva láttam, hogy két félmeztelen srác áll a buszmegállóban. Nosza, ismét oldalbahugyoztam egy bokrot, hiszen innen még be kell mennem a Lidlbe is, ott sincs vécé, így biztosan kibírom majd. Néztem a táblát, hát pár perce ment el a busz. Most megint az van, hogy vagy várok majdnem egy órát, vagy lesétálok pár megállót. Elindultam lefelé.</p>
	<p class="block_7"><span class="calibre2">Felfelé jövet a buszból láttam egy táblát, hogy Fagyi, Süti, Kávé. Amikor odaértem, láttam, hogy nem fagyi, hanem figyi, és hogy halványan odaírták azt is,  hogy már nem tudom, milyen utca 15, 400 méter, és egy nyíl balra. Bal kéz felé nyílt is egy utca, de persze nem volt névtábla, és olyan meredek volt, hogy vagy húsz méter után azt mondtam, hogy ide majd másszon fel anyátok egy szabadnapján, de én biztosan nem fogok, és visszafordultam. Láttam a megállóban, hogy van még időm, tkp. minden megállóban ezt láttam, és lesétáltam egészen a 11-es útig, ami nyolc megálló. A tízből. A menetrend szerint így is várni kellett, de még késett is a busz. Végül is a végállomáson a Pest felé induló buszt simán elértem még, és egy megállót lementem vele. Bementem vásárolni, és amikor végeztem, az áruházzal szemben nyíló Honvéd utcán sétáltam fel a HÉV sínekig. Épp jött a szerelvény, mintha megbeszéltük volna! Ez Pannoniatelep, az utolsóelőtti megálló. Ez is már Szentendréhez tartozik, de megspóroltam vele vagy 10 perc sétát, ami már rám fért. A kapunál sem kellett sokat várni a beengedésre, és kezdtem már eléggé fáradt lenni, de kiderült, hogy hiába volt felírva az a rohadt vagdalt hús, Neko már két napja arra készíti a gyomrát, és még mindig nem jutott hozzá. Kiabáltam egy sort, de ez a kirohanás az én hülyeségemnek szólt, nem neki. Ismét lezuhanyoztam, mert már a saját szagomat sem szívesen viseltem el, átöltöztem és a következő, háromórai kiengedéssel én is kislisszoltam, de már binyiglivel. Visszamentem a Lidlbe, ott vásároltam 10 dobozzal abból a konzervből, meg kókuszrudakat, mert az nem olvad meg, mint a csokoládé, meg egy-egy jégkrémet, mert azt mindenki szereti, és főleg mert hideg. Visszafelé még annyi kerülőt is beiktattam, hogy találtam egy postát, bementem és be akartam fizetni Neko telefonszámláját, de a júniusi rendezve van, a júliusi meg még nem jött meg. Visszajöttem a szállóra, és be sem kellett telefonálnom, mert a csaj kiszúrt és kijött a kapuhoz. Beadtam a szatyrot a kerítésen, a saját jégkrémemet elmajszoltam és elmentem az Auchanba is Budakalászra, mert ott meg tepertőkrémet nem vettem két napja, és azt akartam pótolni, ha már netezni nem mentem el a Könyvtárba.</span></p>
	<p class="block_7">Visszafelé B. Lenfonóig tekertem, tovább nem akartam ebben a melegben, és nehezen telt az a pár perc is a napon, amíg befutott a szerelvény. Hát nem felszállt a következőn két kaller?</p>
	<p class="block_7">Én komolyan próbáltam kerékpárbérletet venni két automatánál is, de senki nem tudta megmondani, hogy hogyan kell. Aztán hallottam olyat is, hogy vonaljegyet kell lyukasztani. Nekem van olyan a pénztárcámban, de pont mellettünk szálltak fel ezek, és nem volt időm előkapirgálni. Azt sem kamuzhattam, hogy most szálltam fel, mert a hátunk mögötti, harmadik kocsiból jöttek, nyilván akkor is láttak, amikor felszálltam, gondolom akkor jöttek át a negyedikből a harmadikba, és Szentistvántelepen szálltak át hozzánk.</p>
	<p class="block_7">Na jó, lecsippantották a vármegyebérleteinket, mert hárman ültünk ugyan a babakocsiknak meg bringáknak fenntarttott padon, de csak nálam volt bicikli, a másik kettő csak szólóban volt, a fenntartott helyet foglalták.</p>
	<p class="block_7">- A kerékpárnak hol van a jegye?</p>
	<p class="block_7">- Nekem nincs olyan. Biciklivel járok, de ebben a melegben már nem volt kedvem tovább tekerni. De vásárolni szeretnék.</p>
	<p class="block_7">- Nem árulok, én csak büntetek. 16 000 forint lesz a pótdíj.</p>
	<p class="block_7">Érdekes, amikor leszálltam még odafelé Bkalásznál, véletlenül láttam egy kiírást a forgalmiiroda ablakában, hogy „a pénztár zárva, jegyváltás a vonaton“. Mondom:</p>
	<p class="block_7">- Akkor leszállok.</p>
	<p class="block_7">Ebben maradtunk, továbbállt a faszi. Leszálltam Pomázon, de nem voltam nyugodt. Na, mondom, most vagy megvárom a következőt, de lehet, hogy Pannoniatelepen felszállnak, mondjuk akkor megint leszállhatok, és pár perc alatt otthon vagyok, vagy áttekerek Szentendrére, ami nem lesz egyszerű, mert a HÉV is mintha elég sokat menne - jó, hát Ptelephez képest... Elindultam.</p>
	<p class="block_7">Természetesen nem láttam biciklijelet felfestve az úton, inkább a járdán tekertem, és egyszer csak látom ám, hogy egy zölt tábla Szentendre és egy fehér tábla HÉV végállomás felirattal, mindkettőn nyíl jobbra. Na gyerünk!</p>
	<p class="block_7">A sín eleve jobbra kanyarodott az állomás után, és az út is most arrafelé vezetett, de a kiírásokat nem találtam eléggé egyértelműnek. Megálltam egy csoport mellett, hogy megkérdezzem, hogy a <i class="calibre4">végállomás</i> felé jófelé megyek-e. Igen, mondja a nő, kövessem a bicikli jelet (sárga színnel kerékpár logó és két nyíl egyenesen, hogy jó irányba mész, a túloldalon ugyanez visszafelé), aztán lesz egy emelkedő (már csak ez kellett!), balra egy bolt (és bal kézzel balra söpör), és balra kell fordulni (és jobb kézzel jobbra söpör).</p>
	<p class="block_7">- Az jobbra van - homályosítom fel.</p>
	<p class="block_7">Megismétli a mozdulatot, gondolkodik, és elmosolyodik.</p>
	<p class="block_7">- Igen, a bolt balkéz felé lesz, és jobbra kell kanyarodni.</p>
	<p class="block_7">Ebben maradunk, és tekerek tovább. Jobbkezes utcák, de nem jön sehonnan semmi, aztán egy felsőbbrendű út, elsőbbséget kell adnom. Átmegyek, és nem látom a bringajelet. A következő kereszteződésben sem, és az utána következőben sem. (Általában ilyen helyeken erősítik meg, hogy jófelé mész.) Kanyar vissza, és igen, rá kell menni a védett útvonalra, de ezúttal visszafelé, a pomázi megálló irányába, bár pár utcával odébb... És még innen jobbra kell majd fordulni?</p>
	<p class="block_7">Hát igen, a pomázi HÉV állomásra vezetett vissza a jel, és ráadásul éppen beállt egy szerelvény, ezt már nem érem el.</p>
	<p class="block_7"><span class="calibre2">Leültem egy padra, persze odasütött a Napocska is, és megvártam a következőt. Nem érdekel,  most már azzal a két gyökérrel nem fogok találkozni, ha meg esetleg jön egy másik, hát lyukasztok... Vagyis hogyne! Szállítson le, ha akar, onnan már pár perc, és otthon vagyok! Egyébként is az utolsóelőtti kocsiba szállok, ezek ilyenkor már rég elöl vannak.</span></p>
	<p class="block_7">Jött a HÉV, jött a kaller, és mondom neki, hogy nincs jegyem a bringára.</p>
	<p class="block_7">- Tudok adni Szentistvántól, négyszázötven forint lesz.</p>
	<p class="block_7">- Akkor inkább leszállok.</p>
	<p class="block_7">- Nem - méltatlankodott, - felszállt, tessék fizetni.</p>
	<p class="block_7">Fáradt is voltam már, szimpatikus is volt a faszi, és hát az előző faszkalapnak is ezt kellett volna csinálnia, és már lassan otthon lennék, hát kipengettem. Adtam öt kilót, és még eszembe jutott, hogy nála hagyom a visszajáró ötvenest, de aztán kapcsoltam: fenéket! Nem borravalózunk, ha leszálltam volna, még ennyit sem kellett volna fizetnem!</p>
	<p class="block_7">Ott volt még egy srác bringával, és szóba elegyedtem vele. Ő MÁV appon keresztül vásárolta a bringajegyet, öt kiló volt.</p>
	<p class="block_7">- Ez nekem most négyötven - mondtam neki.</p>
	<p class="block_7">Azt mondja, akkor kavartak össze mindent, amikor bevezették ezt a vármegye bérletet. Külön kell biciklijegyet venni, az ötszáz.</p>
	<p class="block_7">- Én olyat is hallottam, hogy vonaljegyet kell lyukasztani.</p>
	<p class="block_7">- Nem, azt nem fogadják el.</p>
	<p class="block_7">Itthon megnéztem, sima vonaljegy volt, kék tollal firkált rá valamit, gondolom a saját számát, hogy ellenőrzéskor tudják, hogy ő adta ki. Én ezt most elrakom, és ha lesz olyan, hogy lyukasztok és valami ősbunkó nem fogadja el, megmutatom neki, hogy „látod? a kollégád adta ki!“</p>
	<p class="block_7">Szintén pár percet kellett csak szobrozni, mire beengedtek. Érdekes egyébként, hogy eleve azt mondták, amikor idekerültünk, hogy mi akkor jövünk-megyünk, amikor akarunk, később meg arra hivatkozva, hogy a többiek megirigyelnék a mi nagy szabadságunkat, csak a jelzett időkben engedtek ki-be, pedig a többiek pont azt mondták, hogy milyen görények, hogy egy kalap alá vesznek minket, holott tök más okból vagyunk itt, mint ők. De mindegy, én ezt már megszoktam a Vonatnál, ráadásul ott nem volt kimászkálás. Este bementél, és hacsak nem volt ünnepnap, reggel kimentél.</p>
	<p class="block_7">Mutatom Nekónak:</p>
	<p class="block_7">- Nézd! Vettem egy fogót.</p>
	<p class="block_7">- Minek?</p>
	<p class="block_7">- Fogni.</p>
	<p class="block_7">- Mit akarsz fogni?</p>
	<p class="block_7">- Meg egy kis csavarhúzókészletet.</p>
	<p class="block_7">- Jól van...</p>
	<p class="block_7">Na hallod! Gyerek bicska nélkül, férfi szerszám nélkül? Mint nő retikül nélkül.</p>
	<p class="block_7">Most már bő órája szombat van, és ma csak 1-ig van Könyvtár, de felmászok oda és felteszem ezt. Kell is a Net, mert le akarok tölteni pár dolgot. Auchan bizalomkártyát, ami nem is kártya ugye, meg a Lidlnek is van valami appja, amitől talán olcsóbb lesz egy pár dolog. Itt nincs Tuskó, pontosabban valahol a környéken van egy Tesco Express, de tudjuk, hogy az egy kalap szar.</p>
	<p class="block_15"></p>
	<p class="block_8"><span class="text_1"><span class="calibre2">Amíg ezt írtam, még késő este hívott Puli. Hugi házával kapcsolatban próbálunk egyeztetni, de hol az egyiket nem érem el, hol a másikat, így mindenféle határidőből ki fogok csúszni. Egyetlen reményem már csak az, hogy az Árvácskában addig maradhatnak az állatok, amíg nem találunk valami helyet, ahová vihetjük őket. Ha  nem, hát abba bele sem akarok gondolni!</span></span><span class="text_2"><br class="calibre3" id="calibre_link-34" />
</span></p>
	</div>

<div class="calibre" id="calibre_link-2">
<p class="block_8">
<span class="text_2">
</span></p>
	<p class="block_9">15 MÚLIK AZ IDŐ</p>
	<p class="block_5">Júl 9, 2024 11:02 DE.</p>
	<p class="block_16"></p>
	<p class="block_16"></p>
	<p class="block_3">Múlik az idő és múlik a hely.</p>
	<p class="block_3">Sosem tudhatod, mi múlik el.</p>
	<p class="block_3">/Európa Kiadó/</p>
	<p class="block_16"></p>
	<p class="block_7">Hát eljött a július is, és még mindig nem tudom, mi lesz az állatokkal.</p>
	<p class="block_15"></p>
	<p class="block_7"><span class="calibre2">Puli azt mondta, hogy szombaton vagy kedden ér rá,  hogy megnézze a Hugi féle házat. Kis kerülővel végül keddben (másodika) egyeztünk meg, ami azt jelentette, hogy fél 9-kor kellett a Batyin lennem fent a Metró kalitkánál.</span></p>
	<p class="block_7">Láttam már a fiamat tüsi hajjal és borostával, de ő még nem látott kopaszon. Meg is kérdezte:</p>
	<p class="block_7">- Mi ez a stílusváltás?</p>
	<p class="block_7">- Leesett a hajam. Meg Neko ötlete volt a körszakáll.</p>
	<p class="block_7">Tudtam, hogy még sokat kell mennünk, ezért a téren a szellőző mögött pisiltem egyet és elmentünk az egyik utcába, ahol a Dénessel találkoztunk, ő Puli egyik munkatársa, és van autója. Egy Mitsubishi, talán egyterű lehet ez is gyárilag, vagy kombi, de most három ülés volt benne összesen, a többit fa- és fémanyag foglalta, ami a legközelebi munkához kellett. Bementünk egy trafikba, ahol vettem egy csomag dohányt Nekónak, Puli meg ivott egy kávét.</p>
	<p class="block_7">- Te nem kérsz?</p>
	<p class="block_7">- Nem, köszi, hoztam magammal kávét, vizet és zsíros kenyeret. Van minden, mint Karácsonykor!</p>
	<p class="block_7">Az Őrs után látványosan lelassult a forgalom. Szerencsére nagyon régen jártam errefelé, sosem volt a kedvenc környékem. Utoljára talán még akkor, amikor szegény Kukiéknak volt albérletük Zsófialigeten. Nem tudom, ez hány évtizede volt, de még havi háromezer volt a bérlet.</p>
	<p class="block_15"></p>
	<p class="block_7">A Gyár utcában találkoztunk. Egy fiatalemberrel volt, és én teljesen hülye vagyok, mert elfelejtettem, hogy ő az első gyermeke. Abban a pillanatban csak a lányokra emlékeztem, és már csak itthon jutott az eszembe a Bendi.</p>
	<p class="block_7">Hugi, ezért most elnézést kérek!</p>
	<p class="block_7">Az Önkormányzat megváltoztatta a házszám kiosztásokat, és ami azelőtt 34 volt, az most már 50 lett. A régi szám két átlós vonallal át van húzva, de az új nincs még kitéve.</p>
	<p class="block_7">Két oldalt szomszédok sincsenek, mármint olyan értelemben, hogy ők sem járnak ki, és a gaz úgy felverte a telkeket, hogy a kerítések is alig látszanak köztük. Oldalt egy ösvényt tapostunk ki, hogy feljussunk a házig. Néhol még lépcsők is voltak, bár az aljnövényzettől nem látszottak. A ház Puli szerint 6x6 méteres, ami azt jelenti, hogy az egész telek kb. 7-8 méter széles, és vagy száz méter hosszú, és hegyoldal. A magasabbra fellőtt tüzijátékot a ház elől nézték annak idején.</p>
	<p class="block_7">Három helyiségből áll a házikó, felmész négy lépcsőn és belépsz a konyhába. Onnan felmész négy lépcsőt és bejutsz a fürdőbe, ahonnan balra nyílik a szoba. A fürdő jobb sarkában egy fülkében van a vécé. Miután nincs az utcában csatorna, nem tudni, hova folyik le a mosogatólé meg a fürdőből a dolgok, de valahová lefolyik. Talán a patakba, amit felfelé jövet láttunk. Zöld volt és nem folyt sehova. Azt hittem, belvíz, de Hugi mondta, hogy patak.</p>
	<p class="block_7"><span class="calibre2">Puli még nem ér rá, máshol van dolga, de ha komolyan gondoljuk, hogy felújítjuk, kerít rá időt. A ház előtt annak idején székek voltak és egy asztal, és  szerinte érdemes lenne azt a részt meghagyni terasznak, fölé egy tetőt, ami fölé pedig egy szobát építene. Ez a mi szempontunkból azért lenne jó, mert a mostani állapotban kicsi lenne négy embernek, nem valószínű, hogy a gyámügy belemenne, hogy odavigyük a Bencét, de talán még a Zolikát sem. Egyébként ebben az állapotban két-három kilóból (százezer) lehetne rendbe hozni.</span></p>
	<p class="block_7">Neko azt mondja:</p>
	<p class="block_7">- Hülyeség! Belefeccölsz egy csomó pénzt és a végén nem lesz a tiéd!</p>
	<p class="block_7">- Te, és az albérlet? Belefeccölsz egy csomó pénzt, és nem csak az elmaradt alapdíjakat és a felújítás árát, hanem amíg ott laksz, minden egyes hónapot fizetsz. És a végén nem lesz a tiéd!</p>
	<p class="block_15"></p>
	<p class="block_7">Szerdán összegyűltek az okosok, hogy döntés szülessen arról, hogy itt hátul ezen a minitelepen megkapjuk-e a kéglit, vagy sem. Az egyórai kiengedéskor azt mondja Edina, az egyik szocimókus:</p>
	<p class="block_7">- Fél háromra jönnek a Péterék, nem fog visszaérni.</p>
	<p class="block_7">- Nekem nem is kell itt lennem, nem hozzám jönnek - feleltem, arra célozva, hogy amikor egy kissé felemeltem a hangom az Ádámnak, visszaidézve azokat a körülményeket, amikor szétszedték a családot, és rámutatva arra, hogy ez teljesen felesleges volt, azt találta mondani, hogy nem is velem van dolga, ő Nekóhoz jött, vele kell foglalkoznia, meg a gyerekével.</p>
	<p class="block_7">Mint annyiszor, megegyeztünk, hogy nem veszek kenyeret, mert ő ad, így csak egy tábla csokit vettem Zolikának - újabban csak neki veszünk -, meg az egyik öregnek egy 30 darabos Algopyrint, amit utólag kifizetett. Simán visszaértem a kétórai kapunyitáshoz.</p>
	<p class="block_7">Fél háromkor még nem voltak itt, Neko persze tűkön rohangált itt a konténerházban, csak úgy döngött alatta a padló. Aztán persze befutottak, Ádám és Péter (ha nem emlékeznél, Gyámügy és Családsegítő), és előbbi azzal kezdte:</p>
	<p class="block_7">- Van egy rossz hírem. Ki kell festeni a lakást.</p>
	<p class="block_7">Neko a nyakukba borult örömében. Ki kell festeni és utána ki kell takarítani. Gondolom ez volt az egyik adu annak érdekében, hogy mi kapjuk meg a kéglit, Ádám célzott is rá, hogy vannak szentendrei lakosok is, akik meg szeretnék kapni a kecót, de mi fogjuk. Aztán persze majd kijönnek környezettanulmányra, és ha megfelelően tisztának találják, becuccolhatunk, és kihozhatjuk Bencét is Abonyból.</p>
	<p class="block_7">A háromórai kiengedést lekéstem, és legközelebb csak negyed hatkor van, de szerda lévén a Kormányablak hétig van nyitva. Ki kell mennem és településszintű lakcímkártyát kell csináltatnom. Hogy miért, az nem volt világos, azzal indokolták, hogy nem vagyunk férj-feleség, ezért nekem szentendreinek kell lennem, még ha ők nem is azok. Mariann, egy másik szocimókus (szociális munkás) mondta, hogy neki is oda kell mennie, ha akarom, elvisz kocsival, fél hatkor váltják le, csak olyan helyen várjam meg, hogy ne lássák a többiek. Mondom neki, hogy nagyon rendes, de addig még oda is érek.</p>
	<p class="block_7">Egy órát csücsültem, mire sorra kerültem. Szunyókálni sem tudtam, mert minden egyes szám kiírásakor hangosan sikkantott a tábla. Fiatal csaj ült a pult mögött, kitöltötte nekem a papírt, csak alá kellett írnom, és már ki is nyomtatta. Úgyhogy most már hivatalosan is szentendrei lakos vagyok, még ha nem is szeretek itt élni.</p>
	<p class="block_7">Rátelefonáltam Ádámra, hogy kész vagyok. Azt mondta, fasza, és hogy másnap visszahív és elkéri tőlünk a személyi adatainkat, hogy bevigye a gépbe. Úgy is lett, aztán közölte, hogy délután jön ő és egy kolléganője és hozzák a kulcsot.</p>
	<p class="block_15"></p>
	<p class="block_7">A nő egy sötét színű Peugeot-val jött, amin T betű volt. Nem tudtuk, hogy ő az, elment mellettünk, mi továbbra is ott álltunk a bevezető úton. Jött egy világos színű kocsi, abból kiszállt a faszi, az autó megfordult és elment. Ő felhívta a nőt, hogy hol van, akkor derült ki, hogy már bent vár minket. Nála volt a kulcs, és amikor kinyitotta az ajtót, közölte, hogy ő nem megy be. Elég lehetett az az egy másodperc, amit akkor kapott el, amikor benyitott. Aztán később, lehet, hogy unalmában, de besomfordált.</p>
	<p class="block_7">Hát, mit mondjak? Azt tudtuk, hogy egy háromgyermekes család vegetált itt, az asszonyt a rák vitte el, két gyereket a gyámügy, már ki is adták őket nevelőszülőknek, a pasi meg alkoholista. A kégli is olyan volt. A férj nyilván kocsmába járt, üvegeket nem láttunk, a kölykök már csak akkor látták, amikor elkészült. A nagyszobában a padlószőnyeg tele volt finom faforgáccsal, talán azzal próbált fűteni, és miközben rakta a kályhát, szórta szét. A bordás felületet nem lehetett felseperni cirokseprűvel, később az egyik szomszéd, Móni hozta át a műanyag szálas söprűjét, azzal lekotorta a járólapra, ahol aztán az ott talált kopottal én szedtem fel.</p>
	<p class="block_7">Neko az összes cuccot összeszedette velem, még a függönyöket sem akarta megtartani. Jópár zsákot megtöltöttem, de ami a fészerben volt, az nem volt semmi. A lakatot nem sikerült lecsapni, a Pisti, aki bevállalta a festést, az egész lakatpántot lefeszítette. Később hozott egy komplett zárat kulccsal, hogy majd felrakja, de még ma (ezt vasárnap írom) sincs meg. Azóta a soron lakók fosztogatják, de így is rengeteg bezsákolni való volt, és még nem is vagyok készen vele. Főleg gyermekholmik. Ugyanis ezek felrakták a netre, hogy milyen sanyarú a sorsuk, és naponta négy autó is jött, ami az adományokat hozta. A faszi amit tudott, elpasszolt belőle, a többi be volt hányva oda. Láttam a feleség orvosi leleteit, 2023-as az utolsó dátum. Egy pénteki napon vitték el a gyerekeket az oviból, másnap meghalt az asszony. Hogy a harmadik kölyökkel mi van, azt nem mondták, a pasit ki akarták költöztetni, de nem volt hajlandó, aztán egyszer csak nem ment haza többet. Valószínű, hogy visszacuccolt Erdélybe, de szerintem az is benne van a pakliban, hogy kinyírta magát.</p>
	<p class="block_15"></p>
	<p class="block_7">Aztán még szerdán elmentem az Auchanba. Gyalog mentem, mármint HÉV-vel, de bringa nélkül, mert tudtam, hogy annyi mindent kell vásárolnom, hogy nem fogom tudni elhozni, csak kézben. Vettem egy tekercs széles Celluxot, és ezt-azt összeragasztottam, hogy a hónom alá tudjam csapni. Egy búcsúpisit még eldobtam az áruházban, addig egy fiatal pár vigyázott a bevásárlókocsimra, és már kezet mostam, amikor Bratyó felhívott. Egészen hazáig beszélgettünk, a kilencórai beengedésnél tettük le.</p>
	<p class="block_7">Ők is szarban vannak, neki a bal lábát akarják levágni, a felesége meg kórházban van a jobb szívbillentyűjével.</p>
	<p class="block_15"></p>
	<p class="block_7">Na, milyenre fessünk? A fürdő fehér legyen, azt mondta az asszony, a többi pedig napsugár sárga. Csütörtökön megkerestem itt a buszállomás mellett lévő festékboltot és megérdeklődtem az árakat. A Héra kb. ugyanannyi volt, mint az Auchanban, akkor meg nem onnan fogom cipelni. Viszont az csak fehérben van, színezőt kell venni hozzá. Lefényképeztem a napsugár sárgát a palettán, hogy megmutassam Nekónak, nehogy olyat vegyek, ami neki nem tetszik és lecsesszen. El akartam küldeni sms-ben, de nem ment át, így visszajöttem a szállóra. Már messziről rámkiabált, hogy miért nem vettem meg a festéket, tehát mégis csak megkaptam a lebaszást, de a szín tetszett neki, ilyenre gondolt. Visszamentem, egy kis kétliterest vettem a fürdőbe, egy 15 literest a többihez, és egy félliteres színezőt. Huszonezret költöttem ott is, mint Budakalászon.</p>
	<p class="block_7">Rá kellett volna hallgatnom, amikor azt mondta, hogy vigyem a bringát is, de nem fogadtam szót, és a franc megevett, mire odahurcoltam a harmincöt fokos melegben a festéket. Az ujjaim le akartak hullani, a végén már ötméterenként kellett megállnom. Mindegy, túl vagyok rajta, de legközelebb viszem a gépet, rágumipókozok mindent, és ha csak tolom hazáig, még akkor is fütyörészni fogok!</p>
	<p class="block_7">Pistiék szombatra ígérték, hogy a seggére vernek a festésnek. Ő gurítja teddyvel, a „kisgyerek“, ahogy ő hívja, meg snejdol. Hát... Én láttam azt a snejdolást, és nem vagyok egy festő szakmunkás, de... na mindegy! Addig elkezdtem bezsákolni a sok szart a fészerből, de persze nem értem a végére. Aztán még szombaton kijelentették, hogy csak vasárnap lesz kész. Adjam oda a kulcsot, átmennek és befejezik.</p>
	<p class="block_7">Ja, a kulcsokat este le kell adnom itt a szállón, reggel meg felvehetem. Hogy mire jó ez?</p>
	<p class="block_7">Vasárnap ugye nem tudtam átmenni, mert Neko ment Abonyba meglátogatni a Bencét, Zolikára kellett vigyáznom. Pistiék igen hamar visszaértek. Kiderült, hogy elfogyott a festék, hétfőn vásárolni kell egy kis vödörrel, meg színezőt is, és akkor majd befejezik.</p>
	<p class="block_7">Neko még később ért vissza, mint az előző vasárnapi alkalommal. Most nem hozták-vitték kocsival a vasútállomás és a kölyökszállás között, gyalog kellett mennie, és az egy negyven perces út. De mivel negyed hat előtt úgysem jöhetett be, beszólt a kerítésen keresztül, kiadtam neki a kulcsot meg rongyot a Domestosszal, és átment, hogy beeressze a járólapot. Sajnos belenézett a konyhaszekrénybe is, meg egyáltalán körülnézett a kégliben, és tökre kiakadt, hogy ezt a totál koszos helyet egyszerűen lehetetlen kitakarítani. A villanytűzhely olyan régi, hogy biztosan zálratos lesz, ha lesz végre villanyunk és bekapcsoljuk, rá és a sütőben bele is van rohadva az étel, a szekrényben az edények szörnyen néznek ki, és még nem is csak a konyha a tré, pl. a szónyeg is tele van csöpögtetve festékkel.</p>
	<p class="block_7">- Pedig a Pisti azt mondta - homályosítottam fel, - hogy ő a festéket nem a padlóra, hanem a mennyezetre és a falra keni.</p>
	<p class="block_7">- Hát nem úgy néz ki!</p>
	<p class="block_7">Meg hogy a Pisti neki azt mondta, hogy miután vizes alapú a festék, vízzel fel fog jönni. Ezt mindannyian tudjuk, hogy nem igaz, mert ha megszáradt, akkor már cseszheted. Én is a mosdóról tegnap szépen le tudtam mosni és vakarni a festéket, de a zuhanyzótálca más anyagból van, és azt az egy csepp fehéret nem tudtam eltüntetni.</p>
	<p class="block_15"></p>
	<p class="block_7">Aztán a szomszéd egy dilis nőszemély, aki állítólag a múltkor kihívta valamelyikükre a TEK-et. Ez szerintem túlzás, de a rendőrséget rendszeresen zaklatja, hogy jöjjenek ki és csináljanak rendet, mert hangosak a szomszédok. Az tény, hogy a kábé egy hónap alatt, mióta itt lakunk, mi is hallottuk fél éjszakán keresztül a cigányzenét, ami itt a soron szólt, de ha a TEK rárúgja valakire az ajtót, az azért még sokáig meglátszik. Az, hogy esetleg gyakorlóban jöttek ki a zsaruk, nem azt jelenti, hogy terrorelhárítók voltak, csak tudták, hogy a cigányok mulatnak. Pedig nem látszanak veszélyesnek, eddig legalábbis nem.</p>
	<p class="block_8"><span class="text_1">Csak azt nem tudom, az állatokkal mi lesz!</span><span class="text_2"><br class="calibre3" id="calibre_link-35" />
</span></p>
	</div>

<div class="calibre" id="calibre_link-16">
<p class="block_8">
<span class="text_2">
</span></p>
	<p class="block_17">16 ÚJ IDŐSZÁMÍTÁS</p>
	<p class="block_5">Júl 22, 2024 3:29 DU.</p>
	<p class="block_15"></p>
	<p class="block_15"></p>
	<p class="block_7">Új időszámítást ajánlok. Nézzétek meg ezt a weboldalt:</p>
	<p class="block_18"><span class="text_3"></span><a href="https://www.megminden.hu/mikor-talaltak-fel-az-internetet/" class="calibre5"><span class="text_4">https://www.megminden.hu/mikor-talaltak-fel-az-internetet/#:~:text=Az%20internet%20sz%C3%BClet%C3%A9si%20d%C3%A1tum%C3%A1nak%20sz%C3%A9les,k%C3%B6rben%201983.%20janu%C3%A1r%201-j%C3%A9t%20tartj%C3%A1k</span></a><span class="text_5">.</span></p>
	<p class="block_7">Idézek: „Az internet születési dátumának széles körben 1983. január 1-jét tartják, de a létrehozásához vezető út már jóval az internethez szükséges technológia létezése előtt elkezdődött.“ Viszont ez annyira pontos dátum, különös tekintettel a január 1-i időpontra, hogy rögtön az jutott az eszembe, hogy ha új időszámítást kellene bevezetni, akkor ez lenne a legalkalmasabb.</p>
	<p class="block_7">Mivel a számítástechnikában nullával kezdjük a felsorolást, és egyébként is, a születése után egy éven belül minden és mindenki nulla éves, így az 1983-as év a nulladik lenne, a 84-es az első, és így tovább. Ennek fényében az idei, 2024-es év a 41. lenne. Vagyis I. sz. (Internet szerint) 41. július 22. a mai dátum. Jómagam I. e. 23-ban születtem, ez is bizonyítja, hogy mennyire öreg vagyok. Viszont a gyermekeim pofátlanul fiatalok, 4, 7, 10 és 13 évesek. Ennek ellenére nem egy dohányzik, iszik, sőt ketten már szültek is!</p>
	<p class="block_8"><span class="text_1">És hogy miért is lenne szükség új időszámításra? Hát nézzétek! Jézus Krisztusban napról napra kevesebben hisznek, hozzáteszem: sajnos. Aki igen, az így is, úgy is megtartja a hitét, bármennyit is mutat a naptár. Az Internet viszont mindannyiunk életét befolyásolja pro és kontra egyaránt, ráadásul a ma élő emberek egyre növekvő számban 83-ban vagy utána születtek, nem beszélve arról, hogy a fiataloknak tkp. mindegy, hogy micsoda, de az a dolog mindenképpen újabb legyen, olyan, ami inkább rájuk jellemző, mint a szüleikre. Ők nem örökölni, hanem felfedezni akarnak. Nem használni, hanem megteremteni, alakítani, befolyásolni. Szerintem élből elfogadnák, ha felajánlanánk nekik.</span><span class="text_6"> </span><span class="text_1">:)</span><span class="text_2"><br class="calibre3" id="calibre_link-36" />
</span></p>
	</div>

<div class="calibre" id="calibre_link-0">
<p class="block_8">
<span class="text_2">
</span></p>
	<p class="block_19">17 KÁBEL VAN, ÁRAM NINCS</p>
	<p class="block_5">Jaug 23, 2024 4:27 DU.</p>
	<p class="block_20"></p>
	<p class="block_7"></p>
	<p class="block_7">Most meg már nem a július jött el, hanem 8 nap múlva elmúlik az augusztus! Természetesen sok minden történt azóta, de mindig csak apránként haladtunk előre - már ha egyáltalán haladtunk valamennyit. De mivel ez a lassan fővő béka esete, mire észbe kap az ember, addigra minden elmúlik a feje fölött.</p>
	<p class="block_7">Ismeritek, nem? A lassan fővő béka esetét? Hát az úgy van, hogy ha a békát forró vízbe pottyantod, azonnal kiugrik belőle. Ha viszont hideg vízbe teszed és szép lassan elkezded melegíteni, nem veszi észre a különbséget, és mire észbe kapna, megfő. Nekünk is mindig az ilyen nem sokára, hamarosan, a jövő héten, talán, ha minden jól megy stb. dumával jönnek, és közben sokáig nem történik semmi, vagy ha végre elérünk valamit, már nem is tudunk neki örülni.</p>
	<p class="block_7"></p>
	<p class="block_7">Most nem is tudom, hol kezdjem, ill. hol folytassam. Lejárogattunk Abonyba Bencéhez, hol Neko, hol én, és persze mindig vittünk dohányt, pénzt, ebből hagytunk is ott, meg költöttünk is fagyira, ilyesmire. És ez azért meg is látszott a büdzsén. Eleve jóval többet költöttünk, mint Kisorosziban, hiszen ott tudtunk főzni, a csapat is együtt volt, tehát nem kellett külön zsebpénzt adni, a dohányt sem „kellett“ osztogatni hol a cigánygyerekeknek Abonyban, hol a hajléktananoknak Szentendrén.</p>
	<p class="block_7">Valóban, úgy számoltam, hogy július, de max. augusztus végéig mindenképpen össze fog jönni annyi félretett pénz, hogy tkp. akárhol kivehetünk egy albérletet, természetesen úgy, hogy a kéthavi kauciót is kipengetjük. Ezt persze úgy kell érteni, hogy havi cirka száz rugóval számolva. Itt viszont jóval többet költünk, és jó, hogy nem futunk ki a pénzből, de majdnem.</p>
	<p class="block_7"></p>
	<p class="block_7">Arról volt szó, hogy július hónappal megszűnik itt SztE-n (Szentendrén) az Elektromosoknak az irodája, és a Posta veszi át, ami azt jelenti, hogy ott lehet nekik üzenni, aztán majd lesz valami. Vagy nem. Ott heti két alkalommal foglalkoznak ilyesmivel, hétfő délután és szerda délelőtt. Az Info ablaknál ül a nő, akire rálőcsölték, de tökhülye hozzá. Nekem háromféleképpen kellett fogalmaznom, hogy mit szeretnék - elektromos áramhoz jutni egy feltötlős órával -, mire eljutott odáig, hogy hátraszólt a kolléganőjének, hogy jöjjön már segíteni. Bevirítottam azt a papírt, amit az Önkormányzattól kaptam, és amivel elvileg már lehet mozogni, vagyis áramot, szemétszállítást, ilyesmit intézi. A segítség pedig azt mondta a nőnek, hogy állítsa ki nekem azt a lapot. Megcsinálta két példányban, alá kellett írnom, az egyiket odaadta, és azt mondta, hogy beküldi a Központba, és majd értesítenek.</p>
	<p class="block_7">- És mikor értesítenek?</p>
	<p class="block_7">- Két héten belül.</p>
	<p class="block_7">Tizenöt nap eltelt, és hiába írták rá a papírra a telefonszámomat és a lakcímet, ahová az óra tartozik, senki nem értesített. Csak azért nem tudtam bemenni reklamálni, mert aznap nem volt félfogadás a Postán. Aztán úgy másnap, amikor belenéztem a postaládába, láttam, hogy jött egy levél a nevemre.</p>
	<p class="block_7">Ez úgy megy, hogy nincs kulcs a ládához, ami az ajtó melletti ablakpárkányra van állítva. Én meg odamegyek, felfordítom a ládát, és ha van benne valami, akkor az rápottyan a tetejére, ami ugyebár most alul van, és azt kipiszkálom a résen, ahol a postás bedobta.</p>
	<p class="block_7">Na ebben a levélben értesítettek. Ti. hogy nem szerepelek a nyilvántartásukban (naná, hiszen azért jelentkeztem, hogy bekerüljek!), és nem tudták elolvasni a villanyóra regisztrációs számát, mert a hülye picsa pont arra nyomta a bélyegzőt. Megnéztem, és tényleg! Az első három szám után olvashatatlan!</p>
	<p class="block_7">Erről bírtak értesíteni, miután kimaxolták a két hét türelmi idejüket.</p>
	<p class="block_7"></p>
	<p class="block_7">Sok mindent mondtak a hajléktalanszállón és a Soron is - így hívom azt a helyet, ahol az új kéglink van, hiszen az A épület utolsó, 8-as számú lakása a miénk, de velünk szemben van még egy rövidebb „sor“, ahol még négy lakás van. Többek között azt mondták, hogy el kéne mennünk a Váci útra, mert hogy ott van a Központ.</p>
	<p class="block_7">- És - mondom - a Váci úton hol? Mert az marha hosszú! Csináljam azt, hogy elindulok az egyik felén, végigmegyek rajta, a másikon meg vissza, és közben nézzem a kiírásokat, hogy hol van az elektromosoknak a központja?</p>
	<p class="block_7">Ugyanezt mondták a Bécsi úttal is, én pedig ugyanezt kérdeztem. Aztán mondták a Hallre utcát is. Erre többen is szavaztak, mert hogy a nemtomkinek is ott sikerült elintéznie. Na, hát rajtam ne múljon, irány a Haller utca!</p>
	<p class="block_7">Elmentem oda, de úgy, hogy leszálltam a kettes vasalóról azzal a szent elhatározással, hogy végigmegyek rajta, és addig nem megyek haza, amíg meg nem találom, és be nem jutok.</p>
	<p class="block_7">Ott álltam a síneknél, ahol nem volt lámpa, csak a Soroksári út túlsó oldalán. A Petőfi-híd felől jött egy villamos, de megállt. Széttártam a kezem és hangosan mondtam:</p>
	<p class="block_7">- Menjünk át, nem?</p>
	<p class="block_7">És elindultam. A mellettem álló nő is elindult utánam, és a sínek túloldalán, de a Soroksári innensőjén megálltunk. Hamarosan zölt lett, és itt is átmentünk. A nő beszédbe elegyedett velem, hogy ismerjük-e egymást, én pedig meglepetten mondtam, hogy nem. Na, szó szót követett, hogy kell-e albérlet (nem), hogy emlékeztetem egy régi - nem mondta, kire (nem tehetek róla), egyedül élek-e (nem, sőt gyerekek is vannak, bár nem a sajátjaim), régóta tart-e (valaiért rávágtam, hogy nem, pedig már nyolc éve együtt vagyunk Nekóval), és hogy ő itt lakik (valahol az első és a második megálló között egy ház előtt álltunk), kicsit tovább kell mennem és meglátom, hol van az iroda, és adjam meg a telefonszámom, aztán felhívhatom és barátkozunk. Ezt nem tudom, hogy értette, de úgy meglepődtem, hogy megadtam. Rámcsörgött és elmentettem a számát, viszont megmondtam, hogy nem fogom felhívni, de most már sietnem kell, mert nem emlékszem, hogy ötig vannak, vagy hatig, de ha ötig, akkor lassan bezárnak.</p>
	<p class="block_7">Rosszul emlékeztem, kettőig voltak csak, és bár másnap, pénteken is addig vannak, a szombati napon is lehet menni, mert a huszadikát akkor dolgozzák le.</p>
	<p class="block_7">Végül szombaton mentem. Húztak nekem egy sorszámot, de rögtön be is hívtak a jobb oldali irodába, ahol szinte rögtön megértették, mi járatban vagyok. Na, azért egy pár perc eltelt, mert úgy tűnt, nem ismeri a hölgy a feltöltőkártyás villanyóra fogalmát. De aztán kaptam egy lapot, amit ki kell majd töltenem és visszahoznom, és az első 50 kWh-t ott fizetem be, ha jól értettem.</p>
	<p class="block_7"><span class="calibre2">Szerdán mentem vissza, szép kényelmesen, mert akkor van hosszú napjuk. A jobb szárny le volt zárva, ugyanaz a fószer húzott nekem egy cetlit, és hamarosa bejutottam egy másik nő elé. Ez először szitnén nem értette, hogy mit akarok, de aztán belenézett a gépbe, és kijelentette, hogy Mezei Ottó  nevén van az óra abban az értelemben, hogy ő a regisztrált felhasználó, és ha át akarom iratni, akkor kell hoznom tőle egy lemondó nyilatkozatot.</span></p>
	<p class="block_7">- Eltűnt a fószer, mint az aranyóra - magyaráztam. - A felesége meghalt, a gyerekeit elvitték stokiba, ő pedig eltűnt, senki nem tudja, hova. Hogy hozzak tőle lemondó nyilatkozatot?</p>
	<p class="block_7">Ő azt nem tudja, de anélkül nem lehet átírni az órát a nevemre. Itt azért már emelgetni kezdtem a hangomat, mire átment a szoba másik felébe egy kolléganőjét megkérdezni, de ő jól hallhatóan mondta:</p>
	<p class="block_7">- Akkor is kell.</p>
	<p class="block_7">Na, hogy rohadjatok meg! Felhívtam a Pétert, hogy ilyenkor mit kéne csinálni, a nő egyfolytában azt mondta, hogy hagyjam el a helyiséget, mert hívja a következő ügyfelet, én azt mondtam, hogy húztam sorszámot és kivártam a sorom, tessék velem foglalkozni, aztán amikor jelentkezett a Péter, a másik nőszemély rámkiabált, hogy itt nem lehet telefonálni. A fülemen a telcsivel megfordultam.</p>
	<p class="block_7">- Miért, nincs térerő?</p>
	<p class="block_7">Mondom a Péternek, hogy mi van, közben a bögre egyre hajtogatja, hogy hagyjam el a helyiséget, P. mondja, hogy hangosítsam ki, úgyhogy ők ketten egyszerre beszéltek, de egyik sem figyelt a másikra. Aztán meguntam, „visszavettem“ P.-t, aki azt mondta, hogy kérjek a nőtől egy telefonszámot. Jó, elköszöntünk, letettem, és rém udvariasan kértem tőle egy telszámot, ahol reklamálni lehet. Ő leírta az ügyfélszolgálat számát, tudom, mert én is azt hívtam korábban, roppant kultúráltan megköszöntem és kisétáltam. Kint már egy biztonsági őr nő ült az automata mellett, ahol a sorszámot húzzák, vele közöltem a benitek felé intve:</p>
	<p class="block_7">- Impotens banda! - és kimentem.</p>
	<p class="block_7">Kint újra felhívtam P.-t, beolvastam a számot, ő mondta, hogy felhívja, maradjak a közelben, és visszahív. Jó negyed óra múlva közölte, hogy nyugodtan menjek haza, mert ma már nem lehet ezt elintézni.</p>
	<p class="block_7">Nem hagytam annyiban, letöltöttem egy pdf fájt, ami feltünteti, hogy hol vannak ügyfélszolgálatai az MVM Nextnek, és kiböktem, hogy a Fiumei úton van a központi. Elmentem oda, de ott közölte a nő, hogy három órát kéne várni, viszont ha átmegyek a Péterfi utcába a kórházzal szembe, ott sokkal hamarabb tudnának velem foglalkozni. Átmentem, ott csak egy fél órát kellett arra várnom, hogy ez megtörténjen, és szintén a Mezei nevéig jutottunk el. Kétségbeesésemben azt mondtam, hogy lehet, hogy meghalt, mire derűsen rávágták, hogy akkor jó, hozzak egy halotti bizonyítványt. Na jól van, itt sem nyertünk!</p>
	<p class="block_7">Péterrel megállapodtunk, hogy írok egy meghatalmazást az Önkormányzat részére, hogy most már ők intézkedjenek, ezt ő bevitte, mire a fószer felhúzta magát, visszadobta a papírt és kijelentette, hogy na most már ő ezt elintézi.</p>
	<p class="block_7">És bement a postára. Ahol tudvalevő, hogy semmit nem lehet elintézni, legfeljebb üzenni a Központnak, akik aztán majd visszaüzennek. Mondom Nekónak, hogy ez megint két hét kiesés, de szerinte csak egy, mert az Önkormányzat az Önkormányzat, hivatalos szerv, nem fognak annyit ülni az ügyön, különben is, emailben fognak nekik válaszolni.</p>
	<p class="block_7">- Akkor jó, az csak egy hét kiesés!</p>
	<p class="block_7"></p>
	<p class="block_7">Az biztos megvan, hogy nekem településszintű lakcímkártyát kellett csináltatnom. Ez azért kellett, hogy egyáltalán szóba jöjjön az, hogy hozzá szeretnénk jutni ahhoz a kéróhoz.</p>
	<p class="block_7">(Ezt nem fogjátok elhinni! Telt-múlt az idő, és egyszer csak beengedték a Pétert a polgármesterhez. Ott volt a papír a polgi asztalán, mellette a szerződés, ami aztán teljes jogot ad az új lakhelyünkhöz. Mi járatban? Hát ezt kéne aláírni. Egy pillanat alatt megtörtént.</p>
	<p class="block_7">- És ez? - kérdezte a szerződésre mutatva.</p>
	<p class="block_7">- Majd holnap - volt a válasz. - Vagy holnapután.</p>
	<p class="block_7">Hát anyád!)</p>
	<p class="block_7">Na és fogtam magam és felmentem Pestre a NyuFIg-ba (Nyugdíjfolyósító Igazgatóság) az én új lakcímkártyámmal, és bejelentettem, hogy ezentúl, pontosabban augusztus hónaptól Szentendre, Szabadkai u. 13. alá kérem postázni a nyögdíjamat. Aztán bementem itt a Kossuth Lajos utcai (nagy) postára, hogy megkérdezem, hogy arra a címre mikor hozza ki a postás. Hát, ne tudjátok meg, milyen nehéz hozzájutni egy ilyen információhoz! Előszor is nem tudtam cetlit húzni hozzá, mert ilyen, hogy érdeklődés, vagy egyéb, nincsen. Éppen akkor jött vissza ebédből egy kiscsaj a csomagkiadásnál, és őt támadtam le. Elment hátra érdeklődni, de nagyon nyögvenyelős volt. Személyit kellett adnom! Mondom, és ha mondjuk a szomszéd néni nevében érdeklődöm? Választ persze nem kaptam. Nem tudom, hány kollegináját kellett megkérdeznie, mire valaki nagy nehezen szerzett egy ilyen kartont, amin alá van húzva az a sor, amikor egy-egy hónapban esedékes a nyögdíj postázása.</p>
	<p class="block_7">És bazdmeg, augusztusban 29-én hozzák! Aznap, amikor Neko is kapja az otthonápolásit. Addig síri kuss van! Pontosabban, mint időközben kiderült, még Zolika után jön huszonvalahány családi, de hát na!</p>
	<p class="block_7"></p>
	<p class="block_7">Neko ötlete volt, de sajnálom, hogy nem jutott korábban az eszünkbe, hogy a Yettelnél vegyünk egy „kábel nincs“-et. Tudod, amit így hirdetnek. Hogy fogod, leteszed az asztalra, és van wifi a házban. Az első hónap ingyen van, ha addig nem tetszik, simán visszaviheted, de hát ki az a hülye, aki ha végre internethez jut, visszaviszi!</p>
	<p class="block_7">És nem kell már felmászkálni a könyvtárba!</p>
	<p class="block_7"></p>
	<p class="block_7">Na, aztán jött a hír, hogy aug. 12-én lesz a gyerek tárgyalása. Erre hivatalos volt ő is, meg Neko, meg Péter az Ádámmal, és ott volt az egyik nevelő is. Bencének nem is merték elmondani, hogy még nincs elintézve az áram, nehogy véletlenül elszólja magát, és ezért ne engedjék ki. A tárgyalás Dabason volt, ja mert ne is mondjam, a dabasi Gyámügy átvette az ügyet, amitől Neko szintén frászt kapott, hiszen a Zsigmond Árpi szoros kapcsolatban van Dabassal is, ld. Végrehajtó iroda… A nő meg is próbált belekötni mindenbe, de Ádám javára kell írni, hogy prímán leszerelte a bögre minden próbálkozását, így kénytelen volt Bencét „hazaengedni“.</p>
	<p class="block_7">Azt tudjátok talán, hogy a kégli ki lett ganézva, ki lett festve, be is lett időközben bútorozva, mert ezt nem tudjátok, de innen-onnan kaptunk ezt-azt, szóval ott tartottunk, hogy volt olyan szekrénysor beépített ággyal, amit már el sem tudtunk hozatni, mert nem is fért volna már el, meg Ádám nem is akarta.</p>
	<p class="block_7"><span class="calibre2">De tényleg, Ádám már nagyon sok dologba bele akar folyni, és ez kezd eléggé kellemetlen lenni. Néha már fenyegetőzésig is elment azzal példálózva, hogy hogy  jártak azok az emberek, akik nem teljesítették azt, amiben „megegyeztek“ (értsd ezalatt, hogy amit ő mondott), és „levette róluk a kezét“. Mondom Nekónak:</span></p>
	<p class="block_7">- Szerintem akikről levette a kezét, azok boldogabban éltek tovább.</p>
	<p class="block_7">Érdekes módon ilyesmit mindig akkor mond, amikor én nem vagyok ott.</p>
	<p class="block_7">Szóval Nekót hozták-vitték erre a meetingre, és már visszafelé a lelkére kötötte Ádám, hogy már másnap költözzünk be a kéglire. Valahogy mindenki biztosra vette, hogy pillanatok kérdése, hogy megoldódjon végre ez a villanyóra ügy, pedig hát semmi jel nem mutatott arra, hogy ez így is lesz. Na, kedden átuccoltunk, ki-be jártunk a kapun, vagyis én, aki a Mónitól kölcsönzött talicskával mentem vagy öt kanyart, míg végül Neko is átjött Zolikával. Pompásan belaktuk a kecót, csak éppen a rohadt áram hiányzott, és nem volt annyi eszem, hogy legalább még előtte egy nappal írjak egy blogbejegyzést, ezért is húzódott ez mára.</p>
	<p class="block_7">Csütörtökön meg is jött a srác, a nevelője egy akkora autóval jött, hogy nem fért be arra a lelakott betonútra, amivel hátra lehet jönni, én nem is találkoztam a fószerral. Mindenki örült a másiknak, másnap körbe is vezettem a srácot, hogy a fontosabb dolgokat megmutassam neki. A Lidlbe sajnos nem tudtunk bemenni, mert otthon hagytam a pénztárcámat, de később feljöttünk ide a könyvtárhoz is, csakhogy zárva volt.</p>
	<p class="block_7">- Persze, nézd, ki van írva a nyári nyitvatartás! Csütörtök-pénteken háromig vannak, nem hétig, három meg már elmúlt. Na, gyerünk haza!</p>
	<p class="block_7">Szombaton is feljöttem, már egyedül, de ismét zárva volt. Most végre benéztem az üvegen, hát huszadika után nyitnak. Pontosabban 22-én, mert az csütörtök, és szerdán egyébként is zárva lennének.</p>
	<p class="block_7">Ez a nyári nyitvatartás. Hogy zárva vannak.</p>
	<p class="block_7">Tegnap végre bejutottam és szétinterneteztem az agyam, még tankoltam is, vagyis játszottam a Word of Tanks-szel. Csak mára fékeztem le anynira, hogy blogot is írjak, és bár háromig van nyitva maga a könyvtár, de tévések jöttek pakolni, a nő a pult mögött azt mondta, hogy őt hatkor váltják le, és az nekem bőven elég, hazafelé még vásárolnom is kell.</p>
	<p class="block_7"></p>
	<p class="block_7">Bencét kábé két perc alatt sikerült beíratni az itteni suliba. Miután tölcsérmelle van és nem emelhet 10 kilónál nehezebbet, kereskedelmibe fog járni.</p>
	<p class="block_7"></p>
	<p class="block_7">Ádámnak napszúrása volt, vagy van, de most még szabadságon is van. Érdekes, itt mindenkinek rengeteg szabija van, aki a Hatalomnál dolgozik! És az Önkormányzatnál is pénteken home office-ban vannak, és nem érhetők el telefonon! Tehát hét közben az irodában, pénteken pedig otthon nem csinálnak semmit. És megkapják a fizetésüket. És rengeteg szabadságuk van. Asszem én pályát tévesztettem!</p>
	<p class="block_7">Na és Ádám rászólt a Péterre, hogy szóljon ránk, hogy intézzük el az állandó bejelentőt a kéglibe, de ehhez is az Önkormi kell, sőt állítólag maga a polgi! Aki persze nem ér rá, de mintha senki sem érne rá, ami azért is tré, mert 29-én jár le a Bence bankszámlája, amit meg kéne újítani. Ehhez mindenképpen érvényes lakcímkártya kell, vagyis az örkényi már nem, az új meg, mivel nincs, még nem jó.</p>
	<p class="block_7">- Akkor hogy jutok hozzá az otthonápolásihoz? - tette fel a millió forintos kérdést Neko.</p>
	<p class="block_7">- Hova jön a pénz?</p>
	<p class="block_7">- A Bogi számlájára. És másodikán kezdődik az iskola, kell vennem fehér inget, tornanadrágot…</p>
	<p class="block_7">Számolni kezdtem.</p>
	<p class="block_7">- 29-e csütörtök, akkor felvesz a Bogi száz rugót. 30-án még százat, 31-én a maradékot. Ez szombat. Én vagy valaki, akivel megbeszéljük, lemegy egy adott időpontban Örkénybe, a Bogiék ott állnak a peronon, leszállunk, átvesszük a pénzt, és a szembevonatra felszállunk. Be sem kell menni Örkénybe.</p>
	<p class="block_7">- És mikor vásárolok?</p>
	<p class="block_7">- Vasárnap az Auchanban.</p>
	<p class="block_7">Persze ez sem tetszik neki, mert én mondtam.</p>
	<p class="block_7"></p>
	<p class="block_21"><span class="text_7">Szóval ott tartunk, hogy sehol, maximum jövő hét végéig el kéne intéződnie a lakcímbejelentésnek, ami azt jelenti, hogy még előtte lépnie kell az Önkorminak. A rohadt villanyáramról már nem is beszélve.</span><span class="text_2"><br class="calibre3" id="calibre_link-37" />
</span></p>
	</div>

<div class="calibre" id="calibre_link-17">
<p class="block_21">
<span class="text_2">
</span></p>
	<p class="block_22">18 LEMONDOK</p>
	<p class="block_5">aug 26, 2024 4:25 DU.</p>
	<p class="block_20"></p>
	<p class="block_7"></p>
	<p class="block_7">A hatvanhárom évem alatt sok mindenről le kellett mondanom. Most nem sorolom, itt lehetne pl. az a rengeteg marhaság, amit egy 0-12 éves gyermek most rögtön és mindenképpen AKAR, de ilyen vagy olyan okból le kell mondania róla. Aztán jöttek az elérhetőbbnek tűnő, de anyagi vagy egyéb hiányosságok miatt elmaradt vágyak, amik - mármint az elmaradásuk - állandósultak az idők során. Elég, ha itt csak a jelenkorról beszélünk.</p>
	<p class="block_7"></p>
	<p class="block_7">A kutyákról, úgy tűnik, lemondhatok. Esélyünk sincs, hogy odavegyük akár csak a Hacsit is, mert a szomszédunk háklis a hangos beszédre, bár ő nyugodtan kiabálhat meg káromkodhat, ha rájön a hoppáré. Ilyenkor egyébként életveszélyes fenyegetések is elhangzanak a részéről, olyan célzásokkal, amiből simán rá lehet jönni, hogy Nekóra gondol („a csípőre tett kezeddel“). A kutyaugatást nyilván nem tűrné el. Kertes házba költözni meg talán - talán! - elég lenne a pénzünk, ugye a kibaszott két havi kaució miatt, de akkor meg sem rezsire, sem kajára nem lenne elég a pénzünk, egy hónap alatt simán éhen halnánk.</p>
	<p class="block_7">Apropó, kutyák. Azt mondtam már, hogy nem rég, amikor felhívtak minket, hogy mikor visszük el az állatokat, Neko lemondta a három macskából az egyiket, és Bocit? Amikor meghallottam, megkérdeztem, mit szólna, ha én meg lemondanám a macskákat. Nem válaszolt semmit. Megkérdeztem újra, de továbbra sem felelt.</p>
	<p class="block_7">Többször is kijelentettem, hogy ha el kell hozni őket, én befekszem velük egy bokorba, de hát legyünk már egy kicsit realisták! Hova? Hol találok olyan helyet, ahol nyugodtan meg tudom húzni magam két kutyával? Esetleg olyan messze mindentől, hogy nem zavar senkit az ugatás, tehát nem „bukunk le“, nem hívják ránk a sintért? Aztán hogy veszem rá őket, hogy ott maradjanak, hogy elmenjek kajáért, vízért? És én hol tisztálkodhatok, vagy hogyan veszem fel a roki nyögdíjamat? Jó, a pénzt kiviszik a lakásra, meg ott le tudok zuhanyozni, ruhát váltani, de hogy veszem rá őket, hogy addig ott várjanak? (Hacsi kihúzza a fejét a nyakörvből, vagy olyan szorosan kell ráhúznom, hogy fuldoklik. Boci kibújik a hámból, akármilyen szorosan tesszük rá, nem is tudom, miért nem Hudininek neveztük el.) Az Árvácskában pedig ellátják, sétáltatják őket, orvost kapnak, ha betegek, annyi bajuk van csak, hogy minket nem látnak. De ez valóban akkora hiányt jelent nekik ennyi idő után? Van jogom ebből kiszakítani őket, csak azért, hogy valahol egy erdőfoltban hármasban elcsövezzek velük? Nem lenne jobb nekik, ha lemondanék róluk?</p>
	<p class="block_7"></p>
	<p class="block_7">Most pedig a családomról szeretnék lemondani.</p>
	<p class="block_7">Egy: a szex megvonása máris válóok. Már idejét sem tudom, mikor csináltuk utoljára, az egy alkalom kivételével, amikor Neko olyan ideges volt a konténerházban, hogy nem tudott elaludni, és akkor rámvetette magát egy kétperces… szeretkezés?… okából. De korábban is volt a nyolc év alatt, hogy teljes év telt el anélkül, hogy szexeltünk volna. Többször is.</p>
	<p class="block_7">Mármint többször is volt ilyen év.</p>
	<p class="block_7"></p>
	<p class="block_7">Kettő: Egyáltalán nem vagyok megbecsülve ebben a kapcsolatban.</p>
	<p class="block_7"><span class="text_8">Például a Miranda-jogoknak csak az első pontja vonatkozik rám: jogomban áll hallgatni. (Aki nem ismerné: </span><a href="https://24.hu/tudomany/2021/06/13/gyilkossag-eroszak-birosag-itelet-jogaban-all-hallgatni/" class="text_9">https://24.hu/tudomany/2021/06/13/gyilkossag-eroszak-birosag-itelet-jogaban-all-hallgatni/</a><span class="text_8">) Ez a leggyakrabban abban nyilvánul meg, hogy elkezdek egy mondatot, de a feléig jutok csak el, amikor Neko befejezi - persze teljesen másképp, mint ahogy én tettem volna -, és kijelenti, hogy ez hülyeség.</span></p>
	<p class="block_7">- Mit akartam mondani? - kérdezem tőlle ilyenkor, arcomon az angyali türelem sugárzásával.</p>
	<p class="block_7">- Nem tudom - vallja be egy vállrándítással, de nem is érdekli.</p>
	<p class="block_7">Bármi történik, de tényleg, bármi, valahogy mindig arra lukadunk ki, hogy én vagyok érte a felelős.</p>
	<p class="block_7">Ha szóba hozom, hogy mennyire ki vagyok használva, azt kapom, hogy ne hisztizzek.</p>
	<p class="block_7">Milliószor történt az, hogy feljövök a könyvtárba, szó szerint, mert nem keveset kell felfelé gyalogolnom, tele hátizsákkal, amiben a legnagyobb súly egy nem a legmodernebb kiadású Lenovo ThinkPad, de mellette még kávé, víz, egér, laptophűtő stb., hát nem könnyű. De elvárja, hogy hazafelé még bemenjek a Lidlbe vásárolni, ami „lefelé“ van a Szabadkai utcához képest, méghozzá egy megállóval. Tehát felfelé két és fél buszmegálló, lefelé a Lidlig három és fél, és onnan haza újabb egy. Nem egyszer 30 fokos melegben. Amíg hárman voltunk, nem is nagyon morgolódtam, hiszen valakinek vigyáznia kell a Zolikára, tehát Neko is csak akkor tudna elmenni vásárolni, ha én már hazaértem, és hát ő „annyira utálja az embereket, hogy nem szívesen megy közéjük“, a saját bevallása szerint.</p>
	<p class="block_7">- Jó kifogás - szoktam ilyenkor mondani. De 14-e óta Bence is velünk lakik, és hiába mutattam meg neki a bolttól kezdve a dohányárudákon keresztül a könyvtárat, ahol ingyen internetezhet, meg a Vasárnapi Merőkanál nevű ebédlelőhelyet, továbbra is elvárják, immár mindketten, hogy én menjek mindenhová.</p>
	<p class="block_7"></p>
	<p class="block_7">Három: Feljebb már említettem, hogy mindent nekem kéne megcsinálni, amíg ők ölbe tett kézzel kritizálnak.</p>
	<p class="block_7">Egy alkalommal tárva-nyitva volt az ajtó, talán hogy bedőljön a dögmeleg a lakásba, vagy nem tudom, miért, és ők, Neko és Bence elmentek vásárolni. Ennek is az volt az előzménye, hogy én nem akartam, mondván, hogy Bence tudja, hol van a bolt, menjen most ő, ne nekem kelljen mindent csinálnom. Bosszúból elmentek ketten, holott Nekónak fogalma sincs, merre is kell elindulni, meg ugye ő utálja az embereket… De most erőszakot tett magán, csak hogy ellenem tüntessen. Ketten maradtunk Zolikával. Rámjött a kakkanthatnék és gyanútlanul kimentem a vécére. Hallom, hogy Kati, a szomszéd dilis nőszemély türelmesen magyaráz:</p>
	<p class="block_7">- Menj szépen haza! Te nem itt laksz, menjél haza!</p>
	<p class="block_7">Na, mondom, megint átment hozzá a szomszédjából a Mesi, egy kistermetű kutyus, bár mintha őt nem szokta volna elküldözgetni - de mit várunk egy nem beszámítható elmeállapotú embertől? A klotyóról kijövet Zolika ugyanúgy a fotelban ül és a menthetetlenül összekeveredett vagy hat puzzle darabkáit szortírozza, csak ő tudja, milyen elvek szerint.</p>
	<p class="block_7">A két mártír megérkezik, és még csak nincsenek is harapós kedvükben. De hogy ne menjen már minden olyan simán, átszól a Kati, hogy járt nála a Zolika, be akart menni a lakásába, ő pedig nagyon megijedt, mert nem tudta, hogy esetleg meg akarja őt késelni, vagy mi.</p>
	<p class="block_7">A Kati thai boxos volt még annak idején, egy hetven kilós, izmos nőszemély. Zolika olyan vékony lesz lassan, hogy ha ráül egy bélásra, 1,80 kilátszik alóla. Amikor rájön a hoppáré, akkor is maximum magában próbál kárt tenni.</p>
	<p class="block_7">Na, Neko nekem esett, hogy ennyire nem lehet rámbízni szerencsétlen Zolikát, erre nem vagyok képes, hogy figyeljek egy súlyosan fogyatékos gyerekre, satöbbi, és SOHA NEM CSINÁLOK SEMMIT. Ezzel tud a sírba kergetni, hogy amikor én csinálok mindent, akkor soha nem csinálok semmit.</p>
	<p class="block_7">Aztán amikor kifogy a szuszból, elölről újra és újra, ahogy szokta.</p>
	<p class="block_7">A Bence meg rákontráz! Hogy ja! Nahát! Hogy Attit még ez sem érdekli! Még ennyire sem! Natessék!</p>
	<p class="block_7">Voltam én ott minden, csak rendes ember nem!</p>
	<p class="block_7">Az évek során kábé egymilliószor volt az az érzésem, hogy mi a fenét keresek én itt, miért nem megyek már el a picsába, minek kell ezt nekem hallgatnom, de azt hiszem, itt érlelődött meg bennem az elhatározás: most már tényleg itthagyom ezt a rabszolgatelepet!</p>
	<p class="block_7">Nem szóltam akkor egy büdös szót sem, hiszen tkp. igazuk volt kivételesen, de AHOGY ezt előadták, esett kurva szarul. Rá vagy két napra szintén volt valami hülyeség, már nem tudom, micsoda, mert annyira mindennapos volt, és akkor félig szándékosan kicsúszott a számon, hogy nem érdekes, mert csütörtökön megkapom a nyugdíjamat és elmegyek a picsába. Neko elgondolkodott egy pillanatra, és nyugodt, tárgyilagos, hogy ne mondjam, megértő hangon ezt mondta:</p>
	<p class="block_7">- Tudod, mit? Menjél!</p>
	<p class="block_7">Aztán napokig tökjó hangulatban voltunk, derűsek, nyugodtak. Beszélgettünk!</p>
	<p class="block_7">Istenem! Miért nem lehet ezt minden nap? Miért nem erről szól egy kapcsolat?</p>
	<p class="block_7"></p>
	<p class="block_7">Aznap, amikor megmutogattam a helyeket Bencének, többször is ráböktem a parkolóra meg a mellette húzódó raktársorra, hogy lássa, hol a Merőkanál. Nyolc nappal ezelőtt ketten mentünk fel az ebédért, és már akkor úgy mutattam be őt:</p>
	<p class="block_7">- Megpróbálom rávenni, hogy ezentúl ő jöjjön a kajáért.</p>
	<p class="block_7">Tegnap ismét vasárnap volt. Fél 11 körül ébredt, mert éjszaka többször is kimegy a konyhába cigit tölteni és elszívja az ajtó előtt, meg még fene tudja, meddig zenét hallgat a cellájában, sokáig fent van. A szokásos reggeli cigijét az anyjával szívja odakint, és megkérdezi tőle:</p>
	<p class="block_7">- Vasárnap van. Nem ma lesz ebéd?</p>
	<p class="block_7">Lesz. Tehát ő megvárja, és az ebéd majd csak úgy ott fog teremni.</p>
	<p class="block_7">- De - mondja Neko.</p>
	<p class="block_7">Ráadásul kenyeret is kéne hozni, meg ami még időközben szokott a háziasszony eszébe jutni. Ilyenkor úgy csináltam, hogy a 11 órai kapunyitással kimentem a Lidlbe, ott bevásároltam, és felgyalogoltam a parkolóba az ebédért. Gyanítom, erre a gyereket nem lehet rávenni. Mindegy, hallgatok, figyelek. Közben olvasok, kellemest a hasznossal. Telik-múlik az idő, Neko számonkér. Engem.</p>
	<p class="block_7">- Nem kellett volna elmenni kajáért?</p>
	<p class="block_7">- Miért nem szólsz a fiadnak?</p>
	<p class="block_7">- Hát azért, mert… Miért nem tudsz elmenni te?!</p>
	<p class="block_7">- Ezért nem szólsz neki. Értem…</p>
	<p class="block_7">Aznap senki nem ment fel, Bence viszont elment a Lidlbe kenyérért. Ezt aztán rá lehetett húni az orromra.</p>
	<p class="block_7">- A Bence kenyérért volt. Te meg nem voltál képes elmenni a kajáért, hogy legalább a Zolika egyen! - Figyeled? Más mögé kell bújni! - Mi lesz, ha szólnak a Péternek?</p>
	<p class="block_7">- Remélem, hogy szólnak neki! - mondom, mert akkor el tudom mondani, hogy B.-t még erre sem lehet rávenni. De ezt Neko is tudja. Hogy ha velük nem is balhézom, azért nem hagynék ki alkalmat, hogy rá ne húzzam én is az orrukra.</p>
	<p class="block_7">Egyszer csak kopognak. Ajtót nyitok, ott áll egy nő. Engem keres.</p>
	<p class="block_7">- Én vagyok, csókolom!</p>
	<p class="block_7">- Nem jöttek az ebédért! - kezdi a közepén.</p>
	<p class="block_7">- Nem - vallom be.</p>
	<p class="block_7">- És miért nem, mi volt az oka?</p>
	<p class="block_7">Nem kötöm az orrára a családi viszályunkat.</p>
	<p class="block_7">- A meleg - intek ki az állammal. - Jöjjön be!</p>
	<p class="block_7">Megköszöni, belép, de megáll az ajtóban és leteszi a papírszatyrot.</p>
	<p class="block_7">- Most elhoztam, mert elkészítették a négy személyre az ebédjüket, de ezt nem lehet csinálni! Tessék eldönteni, hogy a jövőben eljönnek-e érte, vagy nem. Ha úgy döntenek, hogy nem, attól még fel lehet jönni ebédelni, vagy jut, vagy nem, de nem kapnak elvitelre.</p>
	<p class="block_7">Nagy kedvem lett volna azt mondani, hogy nem, de akkor meg én lettem volna a leggonoszabb ember a világon, hiszen szegény Zolikát fosztom meg az ingyen ebéd lehetőségétől.</p>
	<p class="block_7">Időközben előkerül B. is, az anyja kitolakodik az ajtón a kézzel mosott ruhákkal, hogy kiteregessen, a nő háta mögött pedig megjelenik Móni. Remélem, Kati is kint van a gangon, hogy együtt legyen a csapat! De Móni azért jött, hogy megemlítse, hogy ma, hétfőn 5 és 7 között a raktár sor túlsó végén iskolaszereket osztogatnak. Elkezdi mondani, de a nő gyorsan átveszi a szót, és ő fejezi be a tájékoztatást. Egy kissé erőszkosnak tűnik, az ő férje sem lennék, ha választanom kellene.</p>
	<p class="block_7">Természetesen azt válaszolom, hogy a jövőben rendesen felmegyünk az ételért. Ezt kétszer is el kell mondanom, másodszor már egy hangyányit megemelem a hangom, mintha a nő azért kérdezné újra, mert rosszul hallja, holott tudom, hogy csak csesztetésből, de a megemelt hangból ő is kihallja, hogy elegem kezd lenni ebből a jelenetből. Győzelmét nyugtázva visszavonulót fúj és elszirvárog végre.</p>
	<p class="block_7">Amikor Neko újra megjegyzi, hogy nem érti, miért nem mentem el én, visszakérdezek, hogy miért nem ment el a fia.</p>
	<p class="block_7">- Mert nem tudja, hogy hova kell menni. - Amikor látja, hogy már nyitnám a számat, gyorsan hozzáteszi. - Annyi felé elvitted, amikor mutogattad neki a helyeket, hogy nem talál oda.</p>
	<p class="block_7">Elképesztően átlátszó duma! A Lidlt egyszer mutattam meg, rögtön odatalált, a parkolót vagy háromszor. Na jó, nekem ebből elegem van!</p>
	<p class="block_7"></p>
	<p class="block_7">Ma ketten elmentek a postára, mert már a múlt héten megjött a papír a tárgyalásról, de valamiért nem vették észre a postás kisasszonyt, pedig legalább olyan széles, mint én, ha valamivel alacsonyabb is, és csak az értesítőt találtam meg a postaládában, amikor visszajöttem a könyvtárból. Örülök neki, hogy ennyire együtt mozognak, tényleg így van, legalább Neko is kimozdul otthonról és nem csak a szomszédba megy át telefont töltetni meg kávét főzetni. Bár az is igaz, hogy helyette senki nem tudta volna felvenni a küldeményt, tehát most muszáj volt kirándulnia egyet. Ami nem tetszik, hogy ellenem is egyemberként fognak össze, és Neko igazságtalansága (soha nem csinálsz semmit!) Bence pofátlanságával kiegészítve valóban vérforraló koktél, és egyre inkább megerősít abban az elhjatározásomban, hogy itthagyom őket, nem érdekel, hogy mekkora szarban.</p>
	<p class="block_7">Megjöttek, kiderült, hogy vásároltak dohányt is, hisz mindketten bagóznak. Kenyeret is kellett volna venni, bár még nincs fogytán, de hát az messze van… Az csak nekem nem lenne messze, mert még mindig olcsóbban jönnek ki, ha engem ugráltatnak, nem törődve azzal, hogy teli hátizsákkal kell mászkálnom, és a Lidl az ellenkező irányban van.</p>
	<p class="block_7">Jó, mondjuk kenyeret a CBA-ban is lehet kapni, az itt van egy saroknyira, és ha akarom, útba is esik hazafelé menet. De ha más is kell, ahhoz ez már drága bolt.</p>
	<p class="block_7">Szóba került még az is, hogy Péter jön ma, és azt szeretné, ha összeírnák, hogy mi kell a suliban, és ő azt elhozza, mert - Neko így magyarázza - P.-éknek van. Szerintem meg ő is tud erről a délutáni akcióról, és onnan szerezné be, hogy aztán gondos Mikulásként ezt az ölünkbe szórja, de végülis mindegy.</p>
	<p class="block_7">Na most Neko rászólt Bencére, hogy vegyen elő papírt és tollat, és írja össze, hogy mi is kell. Bence a napokban előszedett egy vékony füzetet az egyik szatyromból. (Nem érdekli, hogy kié, úgy turkál a dolgaim között, mintha az ő szarai lennének, akár többször is, megkérdezés nélkül.) Móni kislánya volt nálunk, neki szánta, hogy rajzolgasson. OK, én is ezt tettem volna, ha otthon vagyok. Most B. rápillantott az asztalra, ami persze tele van Z. ömlesztett puzzle romjaival, és felindultan kijelentette, hogy nem találja a füzetet, mert az asztalon nincs.</p>
	<p class="block_7">Nem is tudom, mit mondjak hirtelen, nincs a városban könyvtár, mert az ablakból nem látszik?</p>
	<p class="block_7">Már túrt is bele a szatyromba. Kérdezés nélkül. Mondom neki, honnan tudja, hogy nincs az asztalon, amikor meg sem nézte? Na, ezen két másodperc alatt úgy öszekaptunk, hogy már leköcsögöztem, mert nagyon baszta a csőrömet a nyegle dumája, ő meg tök nyugodtan pofázgatott vissza. Már ott tartottam, hogy tehetetlenségemben megütöm, pláne amikor az anyja is őt vette pártfogásába, úgyhogy legjobbnak azt láttam, hogy felkaptam a hátizsákomat, hogy elindulok ide netezni.</p>
	<p class="block_7">- Na jól van, sziasztok!</p>
	<p class="block_7">Senki nem köszönt vissza.</p>
	<p class="block_7">Tudom, hogy mindenki azt fogja mondani, hogy milyen geci vagyok, hogy szarban hagytam az egész családot, de nem szeretném idegileg tönkre tenni magam azzal, hogy mindent eltűrök.</p>
	<p class="block_7">Esetleg megpróbálok még egy hónapot maradni, mert ugyebár pénz nélkül nem fogok tudni elindulni semerre, hátha addig megoldódik a villanyáram, beiskolázás, lakcímkártya meg ki tudja még, milyen probléma, talán addig kibírom ezekkel, és utánam a vízözön, ne a legnagyobb trében kelljen rabszolga nélkül maradniuk.</p>
	<p class="block_8"><span class="text_1">Aztán gyorsan rá fognak jönni, hogy milyen az, amikor VALÓBAN nem csinálok semmit, és ők lesznek kénytelenek mindazt végigjárni, amit eddig én.</span><span class="text_2"><br class="calibre3" id="calibre_link-38" />
</span></p>
	</div>

<div class="calibre" id="calibre_link-18">
<p class="block_8">
<span class="text_2">
</span></p>
	<p class="block_9">19 MENEKÜLÉS</p>
	<p class="block_5">jan 2, 2025 12:38 DE.</p>
	<p class="block_23"></p>
	<p class="block_23"></p>
	<p class="block_3">Ez egy december 19-i írás</p>
	<p class="block_23"></p>
	<p class="block_7">Amióta megvettük &ndash; vagy kibéreltük? - a „kábel nincset” a Yetteltől, nem voltam a könyvtárban. Minek is lettem volna, hiszen a neten minden fent van, nem igaz?</p>
	<p class="block_7">Ma reggel is fent lógtam a neten. Kettő körül belefutottam az I’m a Queen hirdetésébe. Ez egy fiatal és roppant csinos csaj, aki affiliatte-tel foglalkozik nagyon sikeresen. Azt eddig is tudtam, hogy sokat keres vele, sőt valamelyik cég fő affiliate partnerének választotta, mindenhová hívják előadni, meg minden. Most azt hirdette a Faszbukkon, hogy feldob egy hirdetést egy napelem telepítő cég nevében, és ha valaki jelentkezik rá és kitölti a kérdőívet, ti. hogy hajlandó rendelni tőlük, ő máris kap egy bizonyos összeget. Tehát még csak meg sem kell valósulnia a vásárlásnak! És hogy ő erről tud mutatni egy videót, hogy hogy is megy ez.</p>
	<p class="block_7">Egy ismeretterjesztő videóját láttam már, gondoltam, hátha ez most konkrétabb lesz, és jelentkeztem rá. A legközelebbi időpont hajnali 3 óra volt, ezt bejelöltem. Kis híján egy óra volt még hátra addig, és azt már eldöntöttem, hogy nem fogom végigülni, hanem felveszem a Video Download Helperrel, de az elejét meg akartam várni, hogy lássam, ugyanaz-e a videó, vagy ez már egy másik. Sajnos a felvétel kezdetét nem lehet beállítani, és többször is fel akartam adni, de mondom, ha már itt vagyok, az a kis idő nem számít, a letöltő progi saját magától leáll, ha kész van. Elkezdődött, és hát ugyanaz a felvétel volt, ami már megvan, de lementettem még egyszer, inkább kétszer legyen meg, aztán lefeküdtem aludni.</p>
	<p class="block_7">Kb. negyed 12-kor ébredtem arra, hogy pisilni kell, de hallottam, hogy itthon van még a Bence. Nem tudom, miért, mert tudtommal még nem tört ki a téli szünet, de nem is érdekel, nem én vagyok az anyja, törődjön ő vele. Viszont a srác kijött a konyhába cigit sodorni, onnan meg éppen rám látni, ha felülök, hogy felvegyem a rövidgatyámat. Neko előtt kimegyek a slózira pucéron, bár tudom, hogy nem örül neki, de a srác előtt azért mégis…</p>
	<p class="block_7">Na, még nem készült el a tüdővésszel, kopognak. De már nyit is be a tettestársa, hogy hadd jöjjön be a vécére, nem akar megint behugyozni.</p>
	<p class="block_24"></p>
	<p class="block_7">Igen, a tettestársa, mert Nekónak most volt egy kínos telefonbeszélgetése az osztályfőnöknővel, amikor is kiderült, hogy ezzel a sráccal követett el a Bence egy csomó faszságot a suliban. Ezt-azt kidobáltak az ablakon, többek között sakkfigurákat, de ez pont nem igaz, mert 11 darab bábut a Bence lopott haza a benti készletből. Hogy miért, azt nem tudta megmagyarázni, talán azért, amiért a tizenkét éves hekkerek törnek be: mert megtehetik. Mert csak. Hát mert buliból. (Vagyis semmi értelme.) De tény, hogy sok mindent tönkre tettek és kihajigáltak az ablakon. Amikor rákérdeztem, mert nekem elmesélgette ezeket még korábban, hogy nem lesz-e feltűnő, ha kinéznek, azt felelte, hogy nem, mert teljesen elhanyagolt az ablak alatti rész, soha senki nem jár arra. Hát ja, csak arra nem számított, hogy beárulják. Mert ha lent meg is találják a kidobált cuccokat, az még nincs ráírva, hogy ki volt, de ha látták, és eleve névvel adták le a drótot, az tuti bukta.</p>
	<p class="block_7">És igen, már volt ilyen, hogy jött a srác, hogy találkozzon a Bencével, és mire ideért, nem bírta visszatartani, és bepisált. Persze Bence adott kölcsön valami ruhát és Neko kimosta az övét, amit aztán a legközelebbi alkalommal visszakapott, de az ofö hívása óta el vannak tiltva egymástól. Mondjuk ez nem tartja vissza attól, hogy idáig eljöjjön, és alkalomadtán a vécét is használja.</p>
	<p class="block_24"></p>
	<p class="block_7">Sőt, két nappal ezelőtt, pont aznap, amikor Neko az ofövel dumált, Bence azt mondta, hogy elmennek mekizni. Az anyja a lekére kötötte, hogy egy óra múlva legyen itthon, de ezt természetesen nem tartotta be. Neko rátelefonált &ndash; nem vette fel. Én fogorvosnál voltam, és utána vásárolni mentem a Lidlbe. Már úton voltam a bolt felé, amikor felhívott Neko, hogy nem éri el a gyereket, és nem tudja, hogy mi van vele. Hívjam fel én.</p>
	<p class="block_7">- Gondolod, hogy nekem felveszi? - kérdezem.</p>
	<p class="block_7">- Hátha nem tudja a telefonszámodat.</p>
	<p class="block_7">Hát tudta, mert nekem sem vette fel. Visszahívtam Nekót és megegyeztünk, hogy felhívja a srác anyját, hátha ott vannak, mert B. a zsákját is magával vitte, és ha ott van, Neko a rendőrökkel hozatja haza, ha meg nincs, de a nő tud róluk, akkor mondja meg, hogy mi van. Hát kiderült, hogy a haverját kisérték el az anyjával együtt a pszichológushoz, de már otthon van, viszont megbüntették a HÉV-en, mert hiába van érvényes vármegye bérlete, a három diákigazolványa közül pont az egyik érvénytelent mutatta be az ellenőrnek. Öt napon belül be kell fizetnie két rugót. Szóval még ez is!</p>
	<p class="block_7">Ráadásul még ő háborog, hogy nem fog rabszolgaságban élni. Milyen rabszolgaságról van szó? Miért kell hazudnia, és miért akasztja ki az anyját azzal, hogy nem tudja, merre jár ez a hülye?</p>
	<p class="block_7">- Vajon mit szólna hozzá, ha elvennénk a telefonját azzal, hogy minek az neki, úgysem veszi fel. És december végével lejár a bérlete, nem kéne újat venni neki, és akkor nem tud meglógni!</p>
	<p class="block_7">De hát ez csak az én ötletem, mégsem büntethetem más gyerekét.</p>
	<p class="block_24"></p>
	<p class="block_7">Na, szóval nagy nehezen elindultak a fiatalok, én meg fel tudtam kelni pisálni, aztán beszedtem a reggeli magnézium biszglicinátomat, mert azt mondják, hogy két étkezés között kell, úgyhogy éhgyomorra szoktam, és akkor nincs vele gond. Aztán visszadőltem, mert egy darabig úgysem eszem, erre bekopogtak, és megjött Péter, a családsegítő, valami kolléganőjével, és hoztak egy szatyor édességet meg ilyesmit, nem tudom, hogy pontosan miket, mert meztelenül feküdtem a takaró alatt, és ezek a konyhában voltak, ahonnan simán rá lehet látni az ágyra, tehát nem tudtam felkelni. Neko kérdezte, hogy főzzön-e egy kávét, de P. mondta, hogy nem, viszont kimehetnének rágyújtani, ahogy szokták. Kimentek, elszívták a tüdővészüket, aztán Neko visszajött. Én gyanútlanul megjegyeztem, hogy tegnap délután el kellett volna mennem fogászatra.</p>
	<p class="block_7">- És miért nem mentél?</p>
	<p class="block_7">- Mert kiverted a fejemből ezzel a rohadt fafűrészeléssel. „Vágjál fát! Mikor vágsz fát? Dühöske, nem vágsz fát? Vágjál fát, mert nincs mivel fűteni! Elfogyott a fa, nem zavar?…”</p>
	<p class="block_7">Na, erre bedurrant az agya, hogy még fel sem kelek és belekötök, a nő is kérdezte, hogy miért fekszem az ágyban délben, rohadt lusta vagyok, és így tovább. Meglepődtem, mert ő szokott általában belémkötni, és én szoktam ezen felháborodni, de most másképp volt. Aztán volt még valami tök ártatlan megjegyzésem, fogalmam sincs, hogy mi volt az, de arra is megkaptam, hogy már másodszor kötök belé, úgyhogy szépen fogtam magam, lezuhanyoztam, bepakoltam a gépet, és feljöttem ide a könyvtárba. Most itt írom a blogomat, hogy fél év után végre valami új is felkerüljön, már ha ez újnak számít.</p>
	<p class="block_24"></p>
	<p class="block_7">Sajnálattal olvastam, hogy idén a holnapi nap az utolsó, hogy nyitva vannak, de nem fogok tudni feljönni, mert holnap kapja Neko az otthonápolásit, és azt rögtön el kell vásárolni, mert jönnek az ünnepek. Aztán január 2-án nyitnak, ami még rém messze van!</p>
	<p class="block_25"></p>

</div>

</body></html>