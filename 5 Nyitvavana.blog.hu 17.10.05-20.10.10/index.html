<html><head><meta http-equiv="Content-Type" content="text/html;charset=utf-8" /><link href="style.css" rel="stylesheet" type="text/css" /><title>5 Nyitvavana.blog.hu 17.10.05-20.10.10</title></head><body><div class="calibre" id="calibre_link-19">
	<p class="block_">https://nyitvavana.blog.hu/</p>
	<p class="block_1">2017. november 05. 16:54 </p>
	<p class="block_2"><a href="https://nyitvavana.blog.hu/2017/11/05/felmondtam_volna" class="text_">FELMONDTAM VOLNA?</a></p>
	<p class="block_3">Múlt héten felhívott az Anikó, hogy kedden el tudnék-e menni dokihoz, mert valaki lemondta. Ő a Ferencvárosi Pályaudvar telefonszámán hívott vissza és a váltókezelői pályámat egyengeti. Mondtam, hogy persze.</p>
	<p class="block_3">&nbsp;</p>
	<p class="block_3">30-án hétfőn Ricsi kapott lét, az anyja szokta kivenni ilyenkor, és rögtön be is vásároltunk. Időközben megjött a kis kézikocsi, amit rendeltem Debrecenből, és felavattam. Becsukva olyan kicsi, hogy simán belefér a hátimba. Könnyebben, mint egy billentyűzet. Szétnyitva felér derékmagasságig, tehát kényelmesen húzható &ndash; lenne, ha a „nyele” nem lenne olyan hülyén megformálva. Ugyanis felül szép sima, alul pedig, ahogy ráhúzták a csövecskékre, két éles plasztikperem vágja be az ujjakat. Szerencsére csak 30 kilót bír, de így is sűrűn kellett váltogatnom a kezeimet, mire hazacibáltuk. Pedig csak a zöldségesnél nyitottam ki, onnan hoztunk sok árut, és az csak egy negyed óra sétálva. Majd körbe kell tekerni valamivel.</p>
	<p class="block_3">&nbsp;</p>
	<p class="block_3">Még Örkény másik felén voltunk a hentesnél, és kaptam egy telefont az egyik HumánLaboros csajtól. Hogy be tudnám-e küldeni a játszóruhámat, mert már november van, és el kell számolni vele. Mondom neki, hogy ha ebben a pillanatban elindulnék haza, akkor sem tudom összepakolni a munkásgöncömet és kivinni az állomásra a buszhoz. Kérdeztem, hogy hétfőn jó lenne-e, de a jövő héten leltár lesz, és nem megy innen dolgozni senki. Erre gúnyosan közöltem, hogy majd fogom magam, felszállok a vonatra, és kigyalogolok oda az ipari parkba &ndash; ami hála Istennek közel sem akkora, mint mondjuk Waalwijk-ban &ndash;, és beadom a gatyát a két pólóval. Erre hidegvérrel válaszolta, hogy igen, ez lesz az egyetlen megoldás.</p>
	<p class="block_3">- Az utolsó pillanatban szóltok, és én vagyok a hibás, hogy nem pattanok rögtön!</p>
	<p class="block_3">- Benne van a szerződésben, hogy felmondás után öt napon belül le kell adni a munkaruhát. Csak ti nem olvassátok el.</p>
	<p class="block_3">Hm… Tényleg soha nem olvastam el, hogy ezek miket irkálnak!</p>
	<p class="block_3">&nbsp;</p>
	<p class="block_3">Ez meg, hogy felmondás alatt lennék, meg úgy volt, hogy a múlt héten kérdezte, hogy hétfőn bemennék-e, de lehet, hogy utána már megint nem kell. És hogy azt mondták, hogy én próbáljak meg gyorsabban dolgozni. Erre én felháborodtam, hogy mit akarnak, ennél gyorsabban nem tudok hajtani, fáj a lábam és most jöttem a dokitól, és bemennék a pénzért, de keddig ki vagyok írva begsibe. Erre azt mondta, hogy az nem baj, és hogy betegállományban vagyok-e, vagy valóban beteg. Kérdeztem, hogy hogy tudják elintézni, de erre nem felelt. Aztán addigra eléggé felsétált a vezérhangya a fejem tetejére, és kijelentettem, hogy akkor, ha elintézik, bemegyek, de ha bárki azt mondja, hogy gyorsabban dolgozzak, akkor abba az üzembe semmiképpen, akkor inkább hívjanak valaki mást.</p>
	<p class="block_3">Ezt vették felmondásnak.</p>
	<p class="block_3">&nbsp;</p>
	<p class="block_3">Persze még egy csomó minden történt azóta is, de most iszonyú gyorsan keresnem kell egy új bloghelyet, mert a G-Portálnál ahogy felül írom be az újakat, alul úgy tűnnek el a régiek.</p>
	<p class="block_3">Komolyan! Egy év kiesett!</p>
	<p class="block_4"><span class="text_1">Fél évvel ezelőtt kitaláltam, hogy kiírom Wordbe az összes blogomat mind a négy helyről. Most, amikor utánanéztem, február 4-ei az első bejegyzés, a weboldalon pedig június 9. A Blogspoton meg tavaly május 25-i az utolsó, pedig akkor már megvolt az új. Tehát hiába mentettem ki, bő 8 hónap kirepült az űrbe, és nem lehet visszahozni!</span><span class="text_2"><br class="calibre1" id="calibre_link-30" />
</span></p>
	</div>

<div class="calibre" id="calibre_link-5">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. január 14. 23:17 </p>
	<ol class="list_">
	<li class="block_6" id="calibre_link-31"><a href="https://nyitvavana.blog.hu/2018/01/14/folyik_a_tan" class="text_3">FOLYIK A TAN</a></li>
</ol>
	<ol class="list_">
	<li class="block_7" id="calibre_link-32"><b class="calibre2">Hoppá! Kissé elmaradtam a blogommal! :D</b></li>
	<li class="block_7" id="calibre_link-33"><b class="calibre2">&nbsp;</b></li>
	<li class="block_7" id="calibre_link-34"><b class="calibre2">Szóval november 20-án indult a váltókezelői tanfolyam, de persze előtte el kellett mennem a Podmaniczky utcába a MÁV rendelőbe.</b></li>
	<li class="block_7" id="calibre_link-35"><b class="calibre2"><span class="calibre3">Két napig tartott. Hat helyre kellett bejutnom, az első napon a felét sikerült teljesítenem - no nem azért, mert olyan sokáig tartottak volna a vizsgálatok, hanem mert a betegirányítóban&nbsp; így akarták, és mindenhol rengeteget is kellett várni -, a másik felét pedig két héttel később. Nem sokra rá indult is a tanfolyás.</span></b></li>
	<li class="block_7" id="calibre_link-36"><b class="calibre2">Még annyit a vizsgálatokról, hogy egy évvel később vissza kell mennem felülvizsgálatra. A pszichomókus nőről meg kiderült, hogy ő is hívő. Drukkol nekem.</b></li>
	<li class="block_7" id="calibre_link-37"><b class="calibre2">&nbsp;</b></li>
	<li class="block_7" id="calibre_link-38"><b class="calibre2">A tanfolyam... Hát itt rohadt sokat kell tanulni! És nem is ez a legnagyobb gond, hanem hogy baromira nem érzem azt a lendületet, ami előrevinne.</b></li>
	<li class="block_7" id="calibre_link-39"><b class="calibre2">&nbsp;</b></li>
	<li class="block_7" id="calibre_link-40"><b class="calibre2">Persze nem tartott sokáig, hogy hozzam a formámat. Hamar rájött a banda, hogy nem vagyok normális, és már várják is a beszólásaimat, megnyilvánulásaimat. Semmit nem változtam a fél évszázad alatt, de hát minek is erre a kis időre!</b></li>
	<li class="block_8" id="calibre_link-41"><span class="text_4">Egymás után írom az NFM minősített felmérőket. (nem felelt meg) Jó, végül is a vizsga számít, de így nem úgy néz ki, hogy át fogok menni. A suli alatt a minimálbért kapjuk, ami bruttó 127 500, és ez rohadtul nem sok. És ha nem sikerül levizsgáznom, akkor úgy néz ki, hogy elcsesztem egy pár hónapot, amíg kabátgombokat kerestem csak. Hát majd meglátjuk.</span><span class="text_5"><br class="calibre4" id="calibre_link-42" />
</span></li>
</ol>
	</div>

<div class="calibre" id="calibre_link-20">
<ol class="list_">
<li class="block_8" id="calibre_link-43">
<span class="text_5">
</span></li>
</ol>
	<p class="block_9"></p>
	<p class="block_1">2018. március 05. 05:40 </p>
	<p class="block_2"><a href="https://nyitvavana.blog.hu/2018/03/05/the_last_kingdom" class="text_">THE LAST KINGDOM</a></p>
	<p class="block_10">vagyis Az utolsó királyság</p>
	<p class="block_5"></p>
	<p class="block_3">Ez a BBC tévésorozata, és szerintem egy kissé Trónok harca utánérzés. De hát mi újat lehet mondani erről a korról három évadon keresztül, ugyebár?</p>
	<p class="block_3">Két éve augusztusban jöttem vissza, hogy gyógyszert írassak és már forduljak is vissza - hogy akkor tört volna el a lábam, amikor elindultam a reptérre Hollandiában! - és azóta itt dekkolok Orbánisztánban. Na és Mikikémnek van az a haverja, aki eljárogat statisztának, és az ő tanácsára mi is jelentkeztünk egy-két helyre.</p>
	<p class="block_3">Már el is feledkeztem róla, de a múlt héten beszerveztek egy napra. Miután maga a tanfolyam már lecsengett, és az a legkomolyabb dolgunk, hogy Ferencvárosban aláírjunk és továbbmenjünk Soroksári útra (az azonos nevű vasútállomásra) és ott tanuljunk délutánig - na, az a tanulás! -, elvállaltam. Azt mondtam az irodában, hogy Nekónak el kellett vinnie az egyik gyereket dokihoz, és addig én vigyáztam a sérültre, hogy ne szedje szét a kecót. Bevették, naná, és kiírtak egy nap szabit. De annyi baj legyen, ugyanis nem vihetjük magunkkal a szabadságot, mert ha átmegyünk a vizsgán, szerződést módosítunk, ha meg nem, akkor meg azért.</p>
	<p class="block_3">Egy viking harcost kellett alakítanom. Mondom a csajnak a telefonban, hogy nekem nincsen ám már akkora hajam, mint annak idején, erre kért egy fényképet, ami most készült. Küldtem neki, azt mondta, hogy jó lesz.</p>
	<p class="block_3">A BAH csomóponton kellett lennem reggel 9-kor, és ez sokkal barátibb volt, mint ötkor kelni, a hatos vonattal elmenni Kökiig, ahonnan átszállással tudsz csak továbbmenni F.városba.</p>
	<p class="block_3">Persze így is volt legalább negyed tíz, mire felszálltunk a buszra, és elindultunk Pátyra.</p>
	<p class="block_3">Ez nincs messze Pesttől, sőt Budától, csak egy kicsit faramuci módon tudtuk megközelíteni. Egy darabig autópályáztunk, aztán lefordultunk jobbra, mert másfelé nem is tudsz, és néhány körforgalmon átcsalinkázva és össze-vissza kanyarogva elértünk egy pici faluba. Onnan lehetett látni, hogy jó helyen járunk, hogy fára szögezett nyilak fogadtak: TLK base, meg ilyenek.</p>
	<p class="block_3">Két nagy busszal jöttünk, és egy nagy épületbe vezettek be, ami egyszerre volt büfé, öltöző, sminkszoba és pihenő. A vécé egy nagy utánfutóban volt odakint, néhány lépcsőn kellett felmenni, de vízöblítéses klotyó volt, meg piszoár, melegvizes kézmosási lehetőséggel. Kézszárító és papír kéztörlő. Európa szagát éreztem.</p>
	<p class="block_3">Odabent aláírással kezdtünk, aztán egy kis csomagot kaptunk, ami a reggelit tartalmazta. Ez egy lekváros levélből meg egy virslis párnából állt. Kávé, tea, tejjel és cukorral, amennyi beléd fér.</p>
	<p class="block_3">Először azokat öltöztették fel, akik már szerepeltek, nekik névre szóló pakkjuk van. Amikor már jelmezben volt valamelyikünk, a sminkesekhez kellett járulnunk, ahol összekentek valami sötétszürke trutyival, amitől úgy néztünk ki, mintha por és füst lepett volna. Volt olyan, akire tök élethű sebet szerkesztettek a homlokára vagy arcára.</p>
	<p class="block_3">Akik először voltak, kaptak két lapot, amin angol és magyar nyelven leírták, hogy mit tartalmaz a lemondó nyilatkozat. Többek között azt, hogy lemondunk mindenféle anyagi javadalmazásról. Hm... Inkább beszéljünk másról!</p>
	<p class="block_3">Nekem elég szűk ruhák jutottak, különösen a gatya volt problémás. Ugyanis magamon hagytam a civil szabadidőgatyámat, mert fél nap odakint, az hosszú egy kicsit így februárban. Ez 21-én, szerdán volt, és nézzetek utána, milyen idő volt aznap! Tavasznak se híre, se hamva!</p>
	<p class="block_4"><span class="text_6">folyt. köv.</span><span class="text_2"><br class="calibre1" id="calibre_link-44" />
</span></p>
	</div>

<div class="calibre" id="calibre_link-6">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. március 05. 20:52 </p>
	<p class="block_2"><a href="https://nyitvavana.blog.hu/2018/03/05/tlk_916" class="text_">TLK</a></p>
	<p class="block_3">A nadrág cipőkanállal ment fel rám, és madzaggal kötöttük fel az elejét, ugyanis akkortájt még nem ismerték a sliccet. Ez pedig sok-sok bosszúságot okozott, amikor pisilni kellett, mert a gatyóhoz nadrágtartó is tartozott, így lehetetlenné téve, hogy lejjebb húzzam, amikor vécéznem kellett. Hülye divat volt, az biztos!</p>
	<p class="block_3">Volt vagy délután kettő, mire kivittek minket a forgatás helyszínére. Kisebb autókba ültettek, én egy Land Rover hátsó ülésén szorongtam a jobb oldalon, mögöttünk pedig két pad volt két-két emberrel. Tehát a sofőr srácon kívül nyolcan voltunk. Rá kellett jönnöm, hogy a LR egy picike autó. A tető sarkán van ilyen hosszú ablak, az majdnem szemmagasságban volt, mert a fejem szinte a tetőt verte. Kívülről nagyobbnak tűnt.</p>
	<p class="block_3">Kint a mezőn felállítottak egy tábort, ahová be kellett vonulnunk egy vesztes csata után. Nem sokkal nulla felett lehetett a hőmérséklet, de nem fáztam, mert annyi göncöt ránk dobáltak, hogy egy átlagos viking is díjbirkózó lehetett, hogy mindenhova harminc kiló ruhában kellett mennie. Viszont ragadt és csúszott a sár az eredeti középkori gumitalpú csizmák alatt. Vagyis volt, ahol ragadt, és cuppogva mentél végig rajta, hol pedig spárgába rántott egy megcsúszott csizma, vagy seggre ültél hirtelen. Nem tudom, mi látszik majd a filmen, de egy korcsolyapályán sem közlekedhettünk volna másképp!</p>
	<p class="block_3">Forgatási szünetekben a segítők körbejárnak és forró teát, papír zsebkendőt, este takarókat kínálnak, ruhát igazgatnak.</p>
	<p class="block_3">A mai sztori: Két vezérsrác van, talán még tesók is, nem tudom, meg még egy vézna gyerek, aki csak halkan dumált egy pár szót egész nap, és egy csaj, aki a sztori szerint mindenkivel lefeküdt. Mondtam is a körülöttem állóknak:</p>
	<p class="block_3">- Kár, hogy nem Emilia Clarke alakítja a női főszerepet, mert akkor levetkőzne!</p>
	<p class="block_3">Már így a Trónok harca folyamból kiindulva...</p>
	<p class="block_3">Na, ahogy beértünk a táborba, a főbb vezér, vagyis hát a hangosabb, határozottabb főnök lerántotta a csajt a lóról a sárba - egy dublőr alakította -, mert a királya, Ragnar nélkül mert visszajönni a csatából. Aztán veszekedett a két srác egy kicsit, hogy "vesztettél", de "nem veszett el semmi, mert elég erősek vagyunk még"... Addig nekünk ott kellett állnunk, az imént betántorgott vesztes csapat, csúszkálva és cuppogva a sárban, de hamarosan kiemeltek ötünket.</p>
	<p class="block_3">Behívtak egy kocsmasátorba, ahol épp a fősrác mögött kellett iszogatnom, tehát bőven látott a kamera, de persze nem számít kiemeltnek, mert nem látszott a képem.</p>
	<p class="block_3">Ja, a fizetés! (Amiről ugyebár olyan nagylelkűen lemondtunk a papíron, hogy ne kérje már számon a NAV...) Attól számítják az időt, hogy Budán felszálltál a buszra, egész addig, amíg itt kint lesminkelés, visszaöltözés stb. után felszállsz a buszra. Napi 10 órát számolnak el á 900 Ft. Ami időt efelett töltünk, azt +10%-ot ér. Ha este nem tudom, hány óra után végzünk, jár fejenként 1500 taxipénz is, de ezt is a fizuval együtt kapjuk majd meg, leghamarabb három hét múlva. Ha valamiért túlságosan látszol a kamerában, vagy szöveged van, kiemelt pénzt kapsz, de azt meg sem jegyeztem, hogy mennyit, mert ilyen rövid hajjal biztos nem fognak előretuszkolni, hogy na, itt egy igazi viking harcos! Meg annyival talán nem is több. Ha valaha kiemelt leszek, majd megkérdezem.</p>
	<p class="block_3">Na, aztán odajött valaki, és azt mondta, hogy ne csak üljek ott, hanem álljak fel, és menjek oda a nőkhöz, dumáljak velük, meg a pasikhoz, meg ott még ültek meg jöttek-mentek emberek... Szóval nem volt statikus háttér, de arra azért mindig vigyázni kellett, hogy ne legyen túl sok, ne azt nézze majd a néző, hogy mi megy ott, hanem inkább azt, amit beletolnak a képébe.</p>
	<p class="block_3">Érdekes, sőt szinte meghökkentő volt, hogy egy jelenetet hányféle beállításban kell felvenni! Aztán arra is vigyázni kellett, hogy ne hallatsszon be duma vagy röhögés, mert volt, hogy emiatt kellett újravenni.</p>
	<p class="block_3">Mert hát röhögünk, már csak kínunkban is. Például volt olyan, hogy a tábor közepén kellett egy sráccal felsétálnom, miközben hangtalanul beszélgetünk, iszogatunk, persze üres fakupából, és fent a parancsnoki sátor előtti tűznél megállunk. Számtalanszor kellett lecsúszkálnunk az enyhe lejtőn, és felvétel alatt felbotorkálnunk. Közben ilyen instrukciókat kaptunk:</p>
	<p class="block_3">- Jó kedvetek van, túl vagytok egy üveg vermuton, beszélgettek...</p>
	<p class="block_3">Peerszee! Azok a világhírű középkori vermutgyártó céhek! Hogy is lehet, hogy most egy sem jut az eszembe!</p>
	<p class="block_3">Na, aztán egyszer miután felmentünk és körbeálltuk a tüzet, ráléptem egy göröngyre és elcsúsztam, a csizmáim belelógtak a tűzbe, és annyira fel voltam öltözve abba a rohadt sok göncbe, hogy három ember kellett, hogy talpra állítson. A srác, akivel fel-le sétálgattunk és túl voltunk már egy csomó virtuális pián, rám szólt:</p>
	<p class="block_3">- Ne igyál már többet, bazdmeg!</p>
	<p class="block_3">Nem győztem belerejteni a göncbe az arcom, hogy ne lássák, hogy éppen behalok a röhögéstől, mert állítólag pont felénk állt a kamera.</p>
	<p class="block_3">Este 5 után lecsúszkáltunk a lejtőn és kiosztották a kajákat. Pipihusi volt rizzsel és krumplival. Volt, aki vegát kért, de én ragadozó vagyok. Kávé az egyik buszban, pisi, ezúttal egy vécéutánfutóban és nem a kopár, tüskés bokrok között, aztán vissza forgatni.</p>
	<p class="block_3">Aznap kb. 12 óránk volt összesen, úgyhogy járt, ill. járni fog a taxilóvé is, így több mint 12 ropi üti majd a markunkat.</p>
	<p class="block_3">&nbsp;</p>
	<p class="block_3">Utána következő hétfőn is hívtak, és voltam olyan bátor, hogy be sem jelentettem, hogy nem megyek Ferencvárosba, csak az Attilának szóltam.</p>
	<p class="block_3">Ezúttal Etyekre mentünk, de mintha ugyanoda kellett volna, legalábbis az útvonal kísértetiesen azonos volt a csütörtökivel. Itt felépítettek egy várat Winchester néven, de nem ott forgattunk, hanem a mellette álló horgásztó túlsó oldalán, ahol egy piacteret rendeztek be. Viking városlakókat játszottunk, de ugyanúgy be lettünk feketítve, mint amikor a harctérről jöttünk. Ezek nem nagyon szerettek mosakodni!</p>
	<p class="block_3">Itt is több kameraállás volt, és szinte mindenhol ott voltunk a háttérben, mert ezúttal nagyon kevesen kellettünk, tizenvalahányan voltunk csupán, a néhány angol színészt nem számolva.</p>
	<p class="block_3">Ezen a napon 3/4 9-re kérettek a BAH-ra, de persze 10 előtt nem indultunk. Viszont 6 előtt már bent voltunk az öltözőben, megkajáltunk, kávé, tea, pisi, öltözés, és már mentünk is haza. Azon nyafogtam, hogy nincs meg a 10 óránk, de kiderült, hogy attól függetlenül elszámolják, mintha kidolgoztuk volna.</p>
	<p class="block_4"><span class="text_1">Még át sem öltöztem, máris hívtak, hogy pénteken ráérek-e, de mondtam, hogy nem, mert akkor lesz az írásbeli vizsga. Azóta nem hívtak.</span><span class="text_2"><br class="calibre1" id="calibre_link-45" />
</span></p>
	</div>

<div class="calibre" id="calibre_link-0">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. március 25. 00:50 </p>
	<p class="block_2"><a href="https://nyitvavana.blog.hu/2018/03/25/hataridok_782" class="text_">HATÁRIDŐK</a></p>
	<p class="block_3">Február 16-án jártam a kardiológián, ahol március 5-ére kaptam időpontot a pulmonológiára, és utána még aznap, ahogy kész vagyok, vissza kell mennem terheléses szívvizsgálatra.</p>
	<p class="block_3">Az úgy volt, hogy miután szinte mindig késésben vagyok, hiába van közel a vasútállomás - vagy talán éppen azért késem? -, már félúton teli szájjal kell vennem a levegőt, és persze a szívem is gyorsabban vergődik, mintha nem is két, hanem húsz perce menetelnék. Ezzel elmentem a Rózsa dokihoz, ő most a háziorvosom, hogy mit lehetne ezzel kezdeni, ő pedig elküldött Dabasra a kardiológiára.</p>
	<p class="block_3">Közben olvastam a Butejko légzésről, pontosabban újraolvastam, és nagyon ígéretesnek tűnik. Rengeteg betegségre, vagy inkább tünetegyüttesre kínál megoldást, köztük a magas vérnyomásra, vagy az alvási apnoéra is. (Van ugyan egy kéz alatt vásárolt CPAP készülékem, de nem az én értékeimre van beállítva, és a maszkon lévő gumipogácsát szépen levarázsolták a Mikiék egy takarítás alkalmával, így használhatatlanná vált. A Butejko légzéstanfolyam 80 rugó lenne, de letöltöttem a könyvet az Internetről, ennél olcsóbban nem tudok megszabadulni az apnoétól.)</p>
	<p class="block_1"></p>
	<p class="block_3">Idővel kiderült, hogy március 2-án délelőtt tízkor lesz az írásbeli, 5-én ugyanakkor meg a szóbeli vizsga. Helyszín a KTI vizsgaközpont (1119 Budapest, Thän Károly utca 3-5) alatt. Tehát felhívtam a dabasi rendelőt és áttetettem hétfőről keddre az időpontomat.</p>
	<p class="block_3">Persze késve értem Pestre, de semmi következménye nem volt, mert hármunk kivételével mindenkinek összekeverték az adatait, így nem vizsgázhattunk. Az egyik srác már túl volt egy komplett tanfolyamon, a másik a Viktor, aki már akkor is az Úttörővasúton dolgozott, amikor azt még Úttörővasútnak hívták, tehát ők már régóta benne voltak a rendszerben. A harmadik az osztály egyetlen nőtagja volt, őt nem tudták mással összekeverni. Egyébként csak az első srác ment át, és mint hétfőn kiderült, a szóbelin is jól szerepelt. Nekünk többieknek kb. két hetet kell várni.</p>
	<p class="block_3">Amikor eljöttünk onnan, az Attilával beszélgettünk.</p>
	<p class="block_3">- Azok a nap vesztesei, akik átutaztak az országon - mondta.</p>
	<p class="block_3">- Nem, mert őket ingyen elhozta az arcképes igazolvány és haza is viszi, nem lettek rövidebbek egy fillérrel sem. A legnagyobb vesztes én vagyok, mert ha úgy csinálok, ahogy eredetileg elterveztem, hogy péntekre kiíratom magam és inkább elmegyek forgatni, akkor most legalább 9 rugó lenne a zsebemben.</p>
	<p class="block_3">&nbsp;</p>
	<p class="block_3">A tüdőgyógyászat elvitte az egész délelőttömet, és még túl is nyúlt rajta. Mind a négy ajtó mögött vizsgálgattak, érdeklődtek, jegyezgettek, és nem sokkal délután 2 előtt kerültem a szívgyógyászatra. Azt hittem, hogy el fog küldeni a doki, mert kettőig volt rendelés, de nem, hanem pár perccel 3 előtt behívott. Én voltam az utolsóelőtti.</p>
	<p class="block_3">Kérdezgetett, vizsgálgatott, aztán felültetett egy szobabringára, hogy tekerjem. Több mint 8 percet bicikliztem egyre meredekebb pályán, és már azt mondta, hogy jól van, hagyjam abba, amikor az asszisztensnő rábökött valahol a görbére.</p>
	<p class="block_3">- Itt van valami!</p>
	<p class="block_3">Először nem vette észre a doki, de jobban megnézte, és azt mondta:</p>
	<p class="block_3">- Valóban... De jó szemed van!</p>
	<p class="block_3">Beutalt a kórházba, hogy katéterrel megnézzék a szívkoszorúerek állapotát és felírt kétféle gyógyszert. Most már az 5 mg-os Amlodipin és 160 mg-os Nortivan mellett, amiket magas vérnyomás ellen szedek már egy ideje, van 100 mg ASA Protect és 5 mg Nevibolol is. Még aznap délután be kell vennem 1-1 szemet, egyébként reggelente szedendő.</p>
	<p class="block_3">Be is vettem, de fél óra múlva kicsit rosszul lettem, talán felcseszte egy kicsit a vérnyomásom, vagy nem tudom. Konzultáltam a dokival, és azt mondta, hogy akkor a Nevibololból csak felet szedjek, és ha akkor is tré, majd felír mást, egyébként pedig inkább hagyjuk is, amíg nem leszek túl a műtéten.</p>
	<p class="block_3">Azt is mondta:</p>
	<p class="block_3">- Lehet... mondom, lehet, hogy nem lesz meg aznap!</p>
	<p class="block_4"><span class="text_1">De azt nem mondta, hogy bent leszek három napot.</span><span class="text_2"><br class="calibre1" id="calibre_link-46" />
</span></p>
	</div>

<div class="calibre" id="calibre_link-26">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. június 02. 15:17 </p>
	<p class="block_2"><a href="https://nyitvavana.blog.hu/2018/06/02/szivesen_385" class="text_">SZÍVESEN</a></p>
	<p class="block_11">Bocsi, ezt a bejegyzést valamiért nem tudta kitenni az Indapass,</p>
	<p class="block_11">most pótolom. Talán be tudjátok illeszteni gondolatban a helyére,</p>
	<p class="block_11">a Határidők c. bejegyzés után kell következnie.</p>
	<p class="block_12"></p>
	<p class="block_3">Először arról volt szó, hogy a Bajcsy kórházban piszkálnak belém majd valamikor hetek múlva, de hamarosan kaptam egy telefont N. dokitól, hogy pénteken megüresedik egy hely, mert az illető lemondta köhögés miatt.</p>
	<p class="block_3">Nekem ez egy kicsit tudományos-fantasztikus, hogy azért nem lehet valakit megvizsgálni, mert köhög, de hát nem én vagyok az orvos.</p>
	<p class="block_3">Kérdeztem, hogy hol és mikor kell lennem, azt mondta, a Haller út 29 alatt van a Gottsegen György Országos Kardiológiai Intézet, oda kell bemennem 9-én reggel. Elismételte, hogy lehet, hogy nem lesz meg még aznap.</p>
	<p class="block_3">&nbsp;</p>
	<p class="block_3">Ehhez képest amikor megjelentem és sorra kerültem az ablaknál, a hölgy elvette a sorszámomat, a többit visszatolta és odabökött a szomszéd ablakra.</p>
	<p class="block_3">- Sorszám nélkül ott jelentkezik.</p>
	<p class="block_3">Megnéztem, mi van ott kiírva.</p>
	<p class="block_3">- Be kell feküdnöm?</p>
	<p class="block_3">- Igen.</p>
	<p class="block_3">- Ezt nekem a kutya nem mondta!</p>
	<p class="block_3">- Hát ez elég szomorú!</p>
	<p class="block_3">Ezzel a párbeszéddel még egy párszor találkozni fogunk.</p>
	<p class="block_3">&nbsp;</p>
	<p class="block_3">Szerencsére reggel Neko ugyanúgy készített szendvicset meg kávét, mintha melóba mennék, legalább arra nem volt gondom. Úgy volt ugyanis, hogy csak jövök és megyek, felveszem a fizumat, amit a MÁV küldött, esetleg még viszek is haza valami kaját, amit itt könnyebb beszerezni, mint otthon, azt jóvan. Minden fórum oldal, ahol utánaolvastam ennek a beavatkozásnak, egy szóval sem írta, hogy befekvős, csak annyit, hogy lehet, hogy órákat kell várni, de maga a beavatkozás csak olyan 20-25 perc.</p>
	<p class="block_3">&nbsp;</p>
	<p class="block_3">Jelentkeztem a nővérpultnál, ott másodszor is elhangzott a fenti párbeszéd, és leültettek a folyosón, ahol már vagy nyolcan csücsültek, mint verebek a dróton. Láttam, hogy nem szabadulok egyhamar. Közben egy-egy embert elküldtek ide-oda vizsgálatokra. Felfedeztem a páternosztert a lépcsőházban, erről kiderült, hogy hétvégén kikapcsolják, de most még vígan kotyogott fel-le, rendszerint teljesen üresen.</p>
	<p class="block_3">Engem is lezavartak a hatodikról pl. mellkasröntgenre. Tök kihalt folyosó fogadott. Először bekopogtam az ajtón, amin egy lyuk volt, ahová a papírokat kell becsúsztatni. Úgy voltam vele, hogy ha nincs bent senki, én ugyan itt nem hagyom a dokumentet! Amikor nem nyitottak ajtót, odatapasztottam a fülemet, de nem hallottam semmit. Kicsit hangosabban bezörgettem, semmi. Leültem, mondom, lehet az is, hogy még nem értek ide. Arra jött egy takarító, egy gépet tolt maga előtt, őt kérdeztem, hogy mi a teendő ilyenkor. Azt mondja, be kell csúsztatni a papírokat a résen. Na, mondom, egy életem, egy halálom, úgyis ráérek, majd elücsörgök itt magamban, aztán ha elunom, majd visszamegyek, hátha addig lesz már egy üres ágy. De ahogy megetettem a lyukat, fél percre rá behívtak.</p>
	<p class="block_3">- Aha! - gondoltam, - te is olyan dacos vagy, mint én, de te tovább bírtad. Hát jó, te nyertél, ez a hazai pálya előnye.</p>
	<p class="block_3">Egy fiatal csaj volt a tettes, aszongya, vetkőzzek le derékig. Mondom neki:</p>
	<p class="block_3">- Még egy adag sugárzás, a napokban már a sokadik. Sebaj, amíg nem halok bele, jöhet nyugodtan!</p>
	<p class="block_3">- Vizsgálták már? - érdeklődött.</p>
	<p class="block_3">- Igen, az utóbbi hetekben többször is.</p>
	<p class="block_3">Persze ő sem talált semmi rendelleneset. Illetve nyilván nem találhatott mást, mint amit Dabason megállapítottak:</p>
	<p class="block_13">Magasabb helyzetű, éles conturu rekesz. Szabad sinusok.</p>
	<p class="block_13">A tüdőben aktuális kóros eltérés nem látható.</p>
	<p class="block_13">A szív normális alakú és nagyságú. Aorta nem tágabb.</p>
	<p class="block_13">Enyhe jobbra konvex háti kyphoscoliosis miatt kissé aszimmetrikus thorax.</p>
	<p class="block_3">Tehát semmi komoly, csak egy picit púpos lettem az élet súlya alatt. Viszont érdekes, hogy nem írja, hogy a bal kamra kissé megnagyobbodott, mint pár évtizeddel ezelőtt. Lehetséges, hogy ha nincs már nagy igénybevétel, ez valahogy "visszamegy" az idők során?</p>
	<p class="block_3">&nbsp;</p>
	<p class="block_3">Végre lett üres ágy. Igyekeztem korai vonattal jönni, de a Pesten lakókkal nem tudok versenyezni - csak a vonatút több mint másfél óra! -, az utolsók között raktak el. Egy Dékány Péter nevű fiatal doki vett fel, pedig a beutalót valamilyen Sarolta főorvosnőnek címezték. A kollégáktól hallottam, hogy néha-néha megjelenik, hóna alatt az elmaradhatatlan fekete retikül, szól egy-két szót, aztán eltűnik, mint Petőfi a ködben.</p>
	<p class="block_3">Az öreglány, aki ágyat adott, aszongya:</p>
	<p class="block_3">- Itt fog feküdni, itt a zárható szekrénye, öltözzön át...</p>
	<p class="block_3">- Nem hoztam semmit. Nem tudtam, hogy be kell feküdni.</p>
	<p class="block_3">- Hát ez elég nagy baj!</p>
	<p class="block_3">- Nekem a kutya nem szólt!</p>
	<p class="block_3">Szóval a szokásos.</p>
	<p class="block_3">&nbsp;</p>
	<p class="block_3">Egyébként én voltam a legfiatalabb a kórteremben, de gyanítom, hogy az egész emeleten (az egész házban?) sem lehettek nálam fiatalabbak nagy számban. Az egyes ágyon egy szemüveges, magas muki feküdt, akinek pacemakert tettek be, és valamilyen operációra várt, amit majd valamikor a jövő hétre ütemeztek be. Addig gyógyszeres vízhajtás ezerrel. A kettes én voltam, a hármason egy jó karban lévő pasas, a túlsó falon a négyesen egy sok sebből vérző idősebb vidéki versenyző: magas, letornázhatatlan cukorral, törött bordákkal, zúzódással az arcán. Valami betonból készült dologgal volt kalandja. Az ötösön fekvő ürge is pacemakeres volt, több műtéttel a háta mögött, de így is fulladt, nem tudtak rajta segíteni. Azt mondta, nem mer este lefeküdni. Neki is vizet hajtottak. Mellette nem volt ágy, hanem a vizes blokk: mosdó, abból jobbra a vécé, egyenesen a zuhanyzó egy nylonfüggöny mögött. Vécépapír, papír kéztörlő, folyékony szappan - egy szavunk nem lehetett!</p>
	<p class="block_3">&nbsp;</p>
	<p class="block_3">A Hármas adott egy jó ötletet. Szerinte nyugodtan haza lehetne menni, mert ma már nem kerülünk sorra, teljesen feleslegesen sztondulunk odabent. Olyan 4 óra körül elkezdtem keresni a dokimat, hogy előadjam neki az ötletet.</p>
	<p class="block_3">- Otthon feltöltőkártyás a villanyóránk, és alig van rajta pénz. Ezenkívül kaja sincs, fel kéne vennem a fizetésem egy ATM-ből, és haza vinni. Reggelre vissza tudnék érni.</p>
	<p class="block_3">- Jól van, ez nem egy börtön, de ha bármi történik...</p>
	<p class="block_3">- Nem fog.</p>
	<p class="block_3">- ... nem vehet igénybe más egészségügyi szolgáltatást!</p>
	<p class="block_3">- Nem szándékozom - mondtam csodálkozva.</p>
	<p class="block_3">- Teszem azt, ha elüti egy autó és kihívják magához a mentőket...</p>
	<p class="block_3">Ja, értem már! Megnyugtattam, hogy nem szándékozom elüttetni magam. A doki elrohant valahova, az öreglány meg, aki befektetett, azt mondta:</p>
	<p class="block_3">- Elütheti valahol egy autó...</p>
	<p class="block_3">Kiéreztem a hangjából a rosszindulatot. Ő biztos nem engedett volna el.</p>
	<p class="block_3">- Igen - szőttem tovább, - vagy egy vonat például... Vagy haza is érhetek minden baj nélkül és odaadhatom a fizetésem az asszonynak, hogy legyen otthon kaja.</p>
	<p class="block_3">Ennyiben maradtunk.</p>
	<p class="block_3">Már kint voltam, amikor hazatelefonáltam, és mondtam, hogy mi történt. Az első utamba eső automatánál felvettem 90 rugót, alig maradt bent 3-4 ezer. Elmentem a Blahára a Sparba, de nem az a fószer volt ott, akitől a múltkor azokat a csodaszép húsokat kaptam. Most a két utolsó karajdarabot vettem meg, tehát válogatni sem tudtam volna, egy rakás édesség meg még pár apróság, és húztam haza az asszonyhoz.</p>
	<p class="block_3">&nbsp;</p>
	<p class="block_3">A 618-as kórterem a folyosó végén volt, pár lépés a lépcsőház, ahol két lift is állt egymás mellett, és csak a személyzet használta, mert innen könnyebben elérik a belső parkolót. 8-ra kellett volna visszaérnem az ígéret szerint, de hát ember tervez, és a MÁV végez, mint tudjuk. Pont láttam a dokit kijönni tőlünk, de hiába kiáltottam utána, nem hallotta. Azért miután gyorsan átöltöztem - volt már papucsom, evőeszközöm, pizsamám! -, megkerestem és köszöntem neki. Felesleges volt a konspiráció, mindenki tudta, hogy otthon aludtam, de legalább most megnyugodhatott. Ráadásul a Hármast éppen operálták, nem sokkal utánam ért vissza. Viszont nekem a doki kerek perec megmondta, hogy utolsónak fogok sorrakerülni. És még csak ez sem lett volna akkora baj, de szombat volt, ma dolgozták le a 15-ét, és vasárnap nincs hazaengedés. Á, mindegy, csak legyek már túl rajta!</p>
	<p class="block_3">&nbsp;</p>
	<p class="block_3">Lázlapunk nem volt, a tartójában a legutolsó EKG leletet tartottuk. Ha valahová leküldtek, a kezünkbe nyomtak egy halom papírt, amit ott kellett leadnunk, aztán visszahoztuk és kitettük a nővérpultra. A legfelső papíron olvastam a 622-es szobaszámot, ami át volt húzva, ez pont szemben volt velünk és nők voltak ott, innen tudtam, hogy egy asszony helyett kerültem be, talán hónapokkal előbb, mint sorra kerültem volna.</p>
	<p class="block_3">&nbsp;</p>
	<p class="block_3">A délután közepén küldtek le a műtőhöz az elsőre. Rámjött a szarás, de persze akkor már nem lehetett húzni az időt. Annyira úgysem kellett, ez csak az idegesség miatt volt. Kicsit várni kellett, mert az előttem lévő még bent volt, de hamarosan sorra kerültem.</p>
	<p class="block_3">Természetesen nem tudom, hogy pontosan miket műveltek szegény meggyötört és zsigeri zsírral feltöltött testemmel, de a jobb csuklómba beleszúrtak egy nem is vastag csövet, amin keresztül felnyomakodtak egy katéterrel a szívemig. A mellkasom körül egy bármilyen szögben állítható röntgengép volt, ami monokróm képet adott ki egy nagy monitorra, azt nézték a mellettem ügyködők. Néha előjött egy kuckóból egy ólomköpenyes nő. Egyszer egy jó nagy tűt szúrt a bal kézfejembe, ezt bent is hagyták. A nővérektől hallottam, hogy ördögűzőnek hívják. Hogy ne legyen rá szükség. Tudod, vidd magaddal az ernyőt! Minek? Hogy ne essen. Amíg bent van, ne kelljen sürgősen befecskendezni valamit. Ha mégis kell, hát kéznél legyen. Én heparint kaptam tőle, de úgy, hogy egy kis adag és egy másik fecsiben egy nagyobb adag vízszerű dolgot.</p>
	<p class="block_3">Dr. Szőke István operált. Úgy a közepe táján közölte, hogy felderítették a dolgokat, és bal oldalon két, jobb oldalon egy érszűkületet találtak. A bal oldali egyik nem annyira gáz, a másikba tettek egy sztentet, akármit is jelentsen. A jobb oldalival valahogy nem tudtak mit kezdeni, mert nagyon kiesett, vagy valami ilyesmi volt az indok, de ha rosszabb lesz, majd ott is csinálnak valamit. Aztán megjegyezte, hogy azért kellett ez a beavatkozás, hogy ne kelljen kés alá feküdni. Ebből arra következtetek, hogy ha rosszabb lesz az állapotom, és lehet még rajta segíteni, azt már nem fogom szike nélkül megúszni.</p>
	<p class="block_3">A végén azt hallottam, hogy "Nitrót!", és egy másodperc múlva a két fülemen meg a seggemen aranyszínű forró füst csapott ki. Elnézést kérek, de nem tudok másképp fogalmazni, pontosan ezt éreztem!</p>
	<p class="block_3">&nbsp;</p>
	<p class="block_3">Mindenképpen gurulóágyon akartak visszatolni, hiába mondtam, hogy nincs semmi bajom, tele vagyok energiával. Pedig már arra is alig tudtak áttenni. Az egyik női asszisztencia és a műtősfiú próbált a lepedőmnél fogva, de megcsúszott a betét a guruljkán, és egy kicsit lelógtam oldalt a vázra. Amíg ezen szörnyülködtek, hernyómozgással egy pillanat alatt a helyemre csúsztam és közöltem:</p>
	<p class="block_3">- Mehetünk!</p>
	<p class="block_3">A kórteremben 8 darab barnásvörös tablettát kaptam, vérhígítót. Egyben bekaptam és ittam rá vizecskét.</p>
	<p class="block_3">&nbsp;</p>
	<p class="block_3">Persze ha lett volna bent olyan doki, aki írhatott volna elbocsájtó szép üzenetet, akkor sem mehettem volna haza, mert hogy az ütőérből kihúzott cső miatt egy érszorító karkötőt kellett feltenni, amit elméletileg félóránként, gyakorlatilag másfél-két óránként, ill. ahogy esik, úgy puffan szerűen ha valaki arra járt, lazított rajta egy kicsit. Hármas bezzeg nem sokkal a műtevésem után elmehetett.</p>
	<p class="block_3">Másnap még mindig csak vasárnap volt, de Neko bejött két nagy szatyorral, hozott egy kis kaját. Egy ételhordóban rántott húst és krumplipürét, alufóliában rántott húst, zacsiban az aluljáróban vásárolt Fornetti terméket, egy tábla egészmogyorós csokoládét (sajnos nem volt étcsokis, tejcsokoládésat hoztam), kenyeret, meg még Isten tudja, mit. Ja, meg friss kávét. My baby cares only for me, így Brian Setzer után. (Ne mondd, hogy nem tudod! A Stray Cats énekes-gitárosa volt!)</p>
	<p class="block_3">&nbsp;</p>
	<p class="block_3">Hétfőn direkt nem szóltam egy rohadt szót sem, vártam a soromra. Egymás után fejtettem az olasz módra rejtvényeket, és mondhatom, tök jól mentek ennyi év kihagyás után is. Amikor már nagyon untam, hallgattam egy kis rádióműsort, de zenét nem nyomtam be az Mp3-as lejátszómon, mert akkor rajta ragadok.</p>
	<p class="block_3">Aztán eljött a pillanat, amikor kirúgtak végre. A dokim felírt még három gyógyszert, köztük Clopidogrel 75 mg-ot. Ezt azért jegyeztem meg, mert azt mondta, hogy ez a legfontosabb. Ezt már Kökin kiváltottam, mert útbaesett, be is vettem egyet, és még aznap délután elmentem a Rózsa dokihoz, aki szintén három recepttel engedett el. Ez egy kicsit megzavart, és megkérdeztem a Neuwaldert, hogy ez hogy lehet. Erre ő azt mondta, hogy a... nem tudom, valamelyik a Clopidogrel helyett van, mert az olcsóbb vagy jobb vagy valami ilyesmi. Ezeken kívül 40 mg Pantoprazol, 75 mg Plagrel és szintén 40 mg Atorvastatin még a menü, amit naponta el kell fogyasztanom. Állítólag egy éven keresztül.</p>
	<p class="block_3">&nbsp;</p>
	<p class="block_4"><span class="text_1">Tudom, hogy azért kellett a beavatkozás, hogy ne legyen még rosszabb, és tényleg, egy kicsivel kevésbé zabálom azóta a levegőt, meg azt is tudom, hogy ez ma már mindennapos beavatkozás, de... Ilyen volt a Kurucz Béla barátomnak is a Vonaton, és bekerült a kórházba, mert a köhögése miatt azt hitték, a tüdejével van baj, és ott halt meg. A boncolás derítette ki, hogy a szíve vitte el. És hát azt is tudom, amit mindenki más, hogy egyszer meg kell halnom, bármit is teszek ellene, mert úgy elhasználódik a szervezet, hogy egy idő után már nincs mentség, még a sejtjeink is úgy vannak programozva, hogy egyre szarabb utódokat hoznak létre, tehát nem csak a villanykörték meg a többi bóvli van ellátva programozott halállal, hanem a legfinomabb szerkezet, az emberi szervezet is. Mégis egy kicsit elment a kedvem attól, hogy ennyire törékenyek vagyunk, és bármit csinálunk, erre egyre sűrűbben emlékeztetnek odafentről.</span><span class="text_2"><br class="calibre1" id="calibre_link-47" />
</span></p>
	</div>

<div class="calibre" id="calibre_link-27">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. április 28. 20:24</p>
	<p class="block_2"><a href="https://nyitvavana.blog.hu/2018/04/28/osszefoglalo_262" class="text_">ÖSSZEFOGLALÓ</a></p>
	<p class="block_3">Hogy mi van a MÁV-val? Semmi különös. Késik, mint mindig.</p>
	<p class="block_3">Na de komolyan. Azért (is) késik, mert még mindig nem tudtam levizsgázni. A szívműtétem után kötelező jelleggel begsibe utalt a Rózsa doki. Nem ellenkeztem, kissé kipihentem a nagy büdös semmit. Mert hát mibe is fáradtam volna el?</p>
	<p class="block_3">Most írt vissza múlt hét elejével, erre elküldtek a Vasút dokijához, aki egyébként a Podmaniczkyben írta alá a papíromat. Ez viszont visszazavart a Neuwaldhoz azzal, hogy nem végezték el a vizsgálatokat.</p>
	<p class="block_3">Való igaz, hogy a N-dal megegyeztünk, hogy feltesznek 24 órás tappancsokat, hogy rájöjjünk, mikor magasabb a vérnyomásom: este, vagy reggel. De én nem mentem el erre a szeánszra, mert időközben vásároltam egy vérnyomásmérőt. Most már akkor mérhetném, amikor csak akarom, de persze egy-két nap kivételével kimarad. Lusta is vagyok hozzá, de rendszerint egyszerűen elfelejtem.</p>
	<p class="block_3">Szóval május 18-áig felfüggesztett a faszkalap, vagyis ideiglenesen alkalmatlannak minősített. Amikor céloztam rá, hogy Dabas nem egy infarktus közeli munkahely a két vonat per órás forgalmával, arra hivatkozott, hogy a főnökök megbízhatatlanok, és ha úgy tartja a kedvük, bármikor bárhova máshova is áthelyezhetnek. A jogosítványom - ahogy fogalmazott - az egész országra érvényes.</p>
	<p class="block_3">Ennél nagyobb marhaságot idén még nem hallottam! Ugyanis ilyen alapon a dabasi B. Attila osztálytársam abszolút és visszavonhatatlanul alkalmatlan, hiszen a szemüvege miatt (egy bizonyos dioptrianagyság felett) került Kispest állomásra, ahol egy kapcsolót kell jobbra vagy balra mozdítani, meg talán egy gombot megnyomni. Ja, és minden vonatmozgás alkalmával ki kell állnia a bakterház ablakába (vonatfogadó hely). Még kézi állítású váltót sem kezelhet. Na és mi lenne akkor, ha áthelyeznék mondjuk Dabasra, vagy Ferencvárosba?</p>
	<p class="block_3">Megmondom: semmi. Nem lehetséges, mert szem előtt tartják a szemét, nekem pedig a koromat ill. a kardiológiai beavatkozásomat. Egyébként is: a munkavállalás erről szól. Elvállalom a munkát, vagy nem. Ilyen egyszerű.</p>
	<p class="block_3">Na mindegy. Felhívtam a N. rendelőjét, és maga a doki vette fel. Mondom neki, hogy mi van, erre azt mondja, a betegeligazítót keressem. Megadta a központi számot, mert nekem nem volt meg, és a melléket. Ott viszont 23-ára akartak beszervezni. Mondom, az nem lesz jó, mert 18-áig vissza kell mennem a döntéssel. Erre közölték, hogy akkor a rendelőt kell hívnom. Ismét feltárcsáztam őket, ezúttal az asszisztensnővel beszéltem, és 9-ére kaptam időpontot.</p>
	<p class="block_3">Sokszor éreztem úgy, hogy abba is kéne fejezni ezt az elcseszett kalandot a Vasúttal, de most már Neko az, aki azért harcol, hogy mindenképpen alkalmassá nyilvánítsanak, és dolgozhassak, komolyabb pénzt keresve, és nem csak minimálbérért.</p>
	<p class="block_3">&nbsp;</p>
	<p class="block_3">Tegnap bementem a Fradiba, hogy aláírjam a meghosszabbított szerződésem. Május 18-áig szól. Ez egy rossz vicc, de hát vasútnál első a pontosság.</p>
	<p class="block_3">Egy évre hetvenvalahány-ezer rupót kell szétosztani valami rafinált módon. Béren kívüli juttatás. Ez azt jelenti, hogy nem írathatom Erzsébet-utalványra, csak SZÉP kártyára stb., és készpénzre is csak egy kis hányadát. Namost erre a két hónapra úgy tudtuk a legjobban megcsinálni, hogy harmincvalahányat rátettünk egészségügyi pénztár kártyára, amiből majd a gyógyszereimet meg tudom venni. A szívem szakad meg, hogy amikor kajára alig van, ilyen hülyeségekre tehetem csak a pénzem, de hát ezeket az űrhajóskajákat is meg kell venni, hogy ott egye meg a fene!</p>
	<p class="block_3">&nbsp;</p>
	<p class="block_3">A filmforgatás is kezd beszarni, mert ritkán hívnak, és időm sem lesz elmenni. Mivel nem tanultam semmit az utóbbi másfél hónapban, még azt is elfelejtettem, amit eddig tudtam. Pedig most már milyen profi lehetnék, ha ráfeküdtem volna a magolásra! Ideje újrakezdenem, hogy át is menjek a vizsgán, ha már ennyi időt eltöltöttem itt a sínek árnyékában - ha szabad ezzel a képzavarral élnem.</p>
	<p class="block_3">Egy napom van még bent, de már nem is tudom, mikor voltam pontosan. Majd úgyis küldenek egy sms-t, hogy mikor mehetek.</p>
	<p class="block_3">&nbsp;</p>
	<p class="block_3">Elővettem a NAV küldeményét, amit az Ügyfélkapun keresztül kaptam. Többször is becsuktam a PDF-et, de aztán erőt vettem magamon, és átfutottam a végéig, és - láss csodát! - ott volt a három gyerek neve és adatai a végén, ami után jogosult vagyok visszaigényelni az adóelőleget. Nosza, elmentem hozzájuk!</p>
	<p class="block_3">Először Dabasra, mert ott van a Pest megyei, de ez egy pici családi házban van, nagyon sok ügyféllel, és marha lassan fogyó sorral. Ott is hagytam, és amikor legközelebb Pesten jártam, elmentem a Vaskapu utcába. Ott mégis csak 34 asztal van, még ha nincs is mögöttük telt ház.</p>
	<p class="block_3">Jóval korábban is végeztem, mint Dabason tettem volna, talán másfél órát voltam ott összesen. Pedig egy kezdő tisztviselőhöz kerültem, aki minden egyes mozdulat előtt jóváhagyást kért egy régebbi dolgozótól. De így volt a jó, mert két adóügyi előadó is igazolta, hogy nekem egész évre jár az adó visszatérítés. Már sajnáltam is, hogy ilyen keveset dolgoztam tavaly, de hát az ember ne legyen telhetetlen! Valami 145 ropiról van szó, amit egy hónappal később helyeznek el a bankszámlámra. Mehettem volna vagy két héttel előbb is! Pont mostanában elég tréül vagyunk elengedve zsetonnal.</p>
	<p class="block_3">&nbsp;</p>
	<p class="block_4"><span class="text_1">Amikor megjön ez a zsé, mindenképpen fel kell dobnom vagy hatvanat arra az oldalra, ahol másolni lehet tőzsdejátékosokat. És nagyon remélem, hogy olyan gurut fogok másolni, aki ügyes lesz, és megsokszorozza a lénket!</span><span class="text_2"><br class="calibre1" id="calibre_link-48" />
</span></p>
	</div>

<div class="calibre" id="calibre_link-12">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. június 02. 15:10 </p>
	<p class="block_2"><a href="https://nyitvavana.blog.hu/2018/06/02/time_warp" class="text_">TIME WARP</a></p>
	<p class="block_10">(időcsavarodás)</p>
	<p class="block_5"></p>
	<p class="block_3">Na, szépen kimaradt az egész május!</p>
	<p class="block_3">Pedig közben megjött az adó visszatérítés is, amit szépen el is basztunk.<br class="calibre1" />Az úgy volt, hogy hatvan rugót visszatartottam, a többit elvásároltuk. Persze jellemző, hogy nem néztem utána már korábban annak, hogy pontosan hogy mennek ezek a dolgok, és későn derült ki, hogy minimum $400-t kell feltenni, mert &ndash; milyen rendesek! &ndash; nem akarják, hogy az utolsódat eljátszd, legalább a felét tartalékolni kell. Tőzsdézni viszont minimum 200-at kell feldobni. Ez pedig azt jelenti, hogy 130 rugó kéne. Forintban. Minimum.<br class="calibre1" />De ha ennyit félretettem volna, akkor alig jut kajára. Most már marha jó lenne, ha letenném a vizsgákat, végre dolgozhatnék, és abból összetehetném a zsetont!&nbsp;</p>
	<p class="block_3">Aztán meg a Neuwald dokinál is voltam.</p>
	<p class="block_3">Kissé későn indultam, így nem is mentem a betegirányítóba, hiszen ott 9 óra után már nem engednek fel, hanem egy későbbi időpontot adnak. Azt viszont nem mondta a doki, hogy hányra menjek, tehát beültem a váróba, és rendeltetésszerűen használtam.</p>
	<p class="block_3">Vagyis vártam.</p>
	<p class="block_3">Később elszunyókáltam.</p>
	<p class="block_3">Két szunyókálás közben kimentem vécére, aztán visszaültem. Közben jöttek-mentek az emberek, és az asszisztenciának is feltűnt, hogy én maradok, de nem szólt egészen addig, amíg délután egy óra nem lett, vagy még később. Rámutatott egy emberre, szerintem elég véletlenszerűen, hogy vele vagyok-e, én pedig mondtam, hogy nem, hanem egyedül jöttem, csak nem voltam odalent. Felelősségre vont, hogy igenis MINDIG ott kell először jelentkezni. Érdekes, az elmúlt két alkalommal az ellenkezőjét mondta… Még behívott egy pár embert, aztán az utolsók között én is sorra kerültem.</p>
	<p class="block_3">Megegyeztem a dokival, hogy 16-án visszamegyek, és megbicikliztet mégegyszer.</p>
	<p class="block_3">Így is történt, és bár hamar elfogyott a levegőm, őt nem ez érdekelte, hanem a közben mért vérnyomás, és hogy kaptam-e infarktust. (Persze ezt nem így mondta!) Életben maradtam, ezért ráírta a lapomra, hogy Dolgozhat.</p>
	<p class="block_3">Ezzel visszaavázkodtam a Velegihez, aki feloldotta a zárlatomat.</p>
	<p class="block_3">Később Árpikám, a fővonali főnök megelégelte, hogy nem járok be (betegállományban?), vagy ha igen, akkor többórás késéssel, és úgy döntött, hogy nekem ezentúl Dabason kell jelentkeznem minden reggel, ahogy a hétórási vonattal odaérkezem, és az üres állomásfőnöki irodában kell tanulgatnom. És ennél jobbat nem is tehetett volna velem, mert ez csak három megálló, nem úgy, mint Ferencváros vagy Soroksári út.</p>
	<p class="block_3">Viszont történ néhány dolog, ami miatt az eléggé lapos zsebünkbe kell nyúlnunk.</p>
	<p class="block_3">Először Neko akarta leolvasztani a hűtőt. Ez egyajtós hűtő, méghozzá szó szerint, ami azt jelenti, hogy van belül egy mélyhűtő része, de annak az ajtaja valahol elveszett, és ezért módfelett eljegesedett. De úgy, hogy semmi nem fért volna már bele, annyira tele volt. Az alatta lévő részben pedig alig volt megfelelően alacsony hőmérséklet, mert az ajtó rosszul zár. Ő kihúzta a dugót, és attól való félelmében, hogy ez több vödörnyi vizet fog elfolyatni, nekiállt leverni a jeget. Először kalapáccsal, aztán a fejszével.</p>
	<p class="block_3">Csak annyit vettem észre, hogy hűtő után böngészi a Netet, de hát már régóta akart egy nagyobbat, külön mélyhűtővel. Szinte csak mellékesen vallotta be, hogy sürgős lenne a dolog, mert a miénk gajra ment.<br class="calibre1" />Felkerekedett Ricsivel, mert ő az egyetlen hitelképes ember a családban, és felmentek Kökire frigónézőbe. Három és fél órát ültek ott, az eladó már az árcédulát is levette a kiszemelt darabról, nehogy más megvegye, aztán öt perccel zárás előtt kijelentette, hogy sajnos nem kaphatják meg a hitelt.<br class="calibre1" />Neko azért is ideges volt, mert kinézett egy mobilt is magának, így két áru is füstbe ment egyszerre.</p>
	<p class="block_3">Először Ricsi, aztán Neko is kijelentette, hogy az én dolgom lesz elintézni. Ez azt jelenti, hogy nekem kell szereznem hűtőt. Mondtam is, hogy a következő fizumból vehetünk egyet, csak akkor beletenni nem lesz mit, mert nem marad zseton kajára.</p>
	<p class="block_3">A másik az volt, amikor csütörtökön a hétórásival először Kispestre mentem, a vonalfőnökségre, hogy összeírják rólam, hogy milyen méretű munkaruha kell majd, ha jogosult leszek rá. Én meg kitettem magam mellé az ebook olvasót az ülésre, de olyan kényelmetlenül ültem, hogy muszáj volt fészkelődnöm, és szépen rátehénkedtem, aminek a következtében betört a kijelző.<br class="calibre1" />Először azt hittem, hogy semmi baja a készüléknek, annak ellenére, hogy tisztán hallottam egy kattanást, ahogy a vékony üveg eltörik, de amikor bekapcsoltam, szétáradt a fekete folyadék a takaró üveglap mögött.</p>
	<p class="block_3">Itt Örkényben is találtam használt fridzsidert, és Neko hiába mondja, hogy nem akar használtat, mert átvernek vele, ez lesz a megoldás. Nincs pénzünk újra.</p>
	<p class="block_4"><span class="text_1">Tegnap megkérdeztem, hogy mit szólna, ha vennék egy ebook olvasót. Azt mondta, az én pénzem, azt csinálok vele, amit akarok. De aztán rájöttem, hogy a kettő együtt nem fog menni, és a hűtő mégis csak fontosabb. Viszont a mosogató lefolyóját meg kéne már csinálni, és a kádnál meg a mosdón is ki kell cserélni a csapokat. A Vaterán láttam olcsón csaptelepet, egyszerűbb lesz, mint csapbetétet venni és azt cserélni. Az olvasó szerkentyű meg ráér még egy hónapot, esetleg addig forgathatnám az Újszövetséget is.</span><span class="text_2"><br class="calibre1" id="calibre_link-49" />
</span></p>
	</div>

<div class="calibre" id="calibre_link-28">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. június 10. 23:15 </p>
	<p class="block_2"><a href="https://nyitvavana.blog.hu/2018/06/10/temetes_buli" class="text_">TEMETÉS BULI</a></p>
	<p class="block_3">Meghalt a Szemi, és szerdán szétszórattuk.</p>
	<p class="block_3">Az úgy volt, hogy kapott egy szívinfarktust. Még az is lehet, hogy egy kicsit megilletődött, pláne, amikor a főnöke közölte vele, hogy nem veszik vissza a melóhelyre, miután lejár a betegállománya. De aztán szépen visszazökkentette magát a régi kerékvágásba, és tovább cigarettázott és ivott. A munkahelyén is dolgozhatott tovább, csak a nehezebb bútoroknál a többiek segítségére volt szüksége &ndash; és hát melyik bútor nem nehéz? Viszont így volt pénze italra. Most nem tudom, hogy valóban kapott-e még egy infarktust, vagy csak valamiért vissza kellett mennie a kórházba, vagy pedig csak az Elefánt képzeletében volt ez, de valamiféle zűr lehetett vele.</p>
	<p class="block_3">A Teri nővéréhez költözött, ő és a „kopasz sógora” vigyáztak rá, hogy szedje a gyogyiját, de egy idő után abba hagyta.<br class="calibre1" />Aztán egy szép napon, ami azért nem is volt olyan szép, Szemikém a Rudihoz készült. Távolsági busszal akart menni, de annyira jóidő volt már nála, hogy a sofőr nem engedte fel a buszra. Bosszúból elkolbászolt valami sikátorba, ahol végül is összeesett. Ráhívták a mentőket, de ők már nem tudtak segíteni rajta. A Teri firtatja, hogy előbb rabolták ki, és úgy halt meg, vagy fordítva, mert semmit nem találtak nála, még a lakáskulcsát is lenyúlták. Állítólag a térfigyelő kamerákkal lehet valamit kezdeni, de a zsaruk most még nem akarnak nyilatkozni.</p>
	<p class="block_3">Tehát hatodikára kivettem egy szabit és a 11-es vonattal elindultam Pestre. Nekótól kaptam egy tízest, hogy vegyek egy szál fehér rózsát és köttessek rá fekete szalagot, meg ha a haverokkal meg akarunk inni egy sört.<br class="calibre1" />Elefánttal megbeszéltük, hogy a 24-es vasaló végállomásánál találkozunk, mert az egy eléggé keskeny utca, kell ott lennie valami árnyéknak. Egy órára beszéltük meg, és nekem még volt úgy 20 percem, gondoltam, elslisszolok a Blahára és a Müllerben megnézem azt a marhaepével készült mosószappant, amit egy fórumoldalon szúrtam ki. Pont nem volt, és így lekéstem az egyórási drótot is. E. rámtelefonált, én mondtam, hogy az első busszal megyek, de ő erősködött, hogy ne várjak a buszra, hanem siessek.<br class="calibre1" />Most akkor menjek gyalog? Mert busszal hamarabb odaérnék.<br class="calibre1" />Ne, ne várjak a buszra! Siessek!</p>
	<p class="block_3"><br class="calibre1" />Mondtam, hogy jó.</p>
	<p class="block_3">Ott volt Elefánttal a Sanyika is egy Puch biciklivel, a Blitzer, akit már nagyon rég láttam, és szerintem nagyon le van fogyva, a Lepsi, aki szintén fogyott, de meg is izmosodott, meg még egy fószer, aki később lekopott.</p>
	<p class="block_3">- Itt a Fedő is, bent van a boltban, vesz piát.</p>
	<p class="block_3">Gondoltam, kéne venni gyorsan valahol egy szál virágot, de Elefánt közölte, hogy már túl van 7 sörön, csak nem látszik rajta, mert nem egyszerre itta. Úgy döntöttem, addig nem veszek elő pénzt, amíg E. a közelben van.</p>
	<p class="block_3">Kijött a Fedő a közértből, volt nála két deci vodka és pár doboz sör. Engem is kínált, de mondtam neki:</p>
	<p class="block_3">- Nem ihatok. Hétféle gyógyszert szedek.</p>
	<p class="block_3">- Ne! Ezt ne! &ndash; kérlelt, de hiába dugta az orrom alá az üveget, nem fogadtam el.</p>
	<p class="block_3">Aztán megjelent a Csiga is a Csilivel, volt náluk egy csokorral.</p>
	<p class="block_3">Csiga azt mondta:</p>
	<p class="block_3">- A Sunyi megkért, hogy a nevében is tegyek oda egy szálat. Most akkor nagy baj lenne, hogy a te nevedben rakjuk le, és nem az övében?</p>
	<p class="block_3">- Nem. Sőt, én még fizetek is érte.</p>
	<p class="block_3">Csigát is kínálta, de ő sem fogadta el.</p>
	<p class="block_3">- Te sem iszol?!</p>
	<p class="block_3">Tudom, mit érzett. Nem olyan nagyon régen még én sem tudtam elképzelni, hogy úgy telik el akár csak egy nap is, hogy nem veszek magamhoz piát és cigit.</p>
	<p class="block_3">E. mondta, hogy el kéne már indulnunk, mert egy negyed órája ment itt el a család, és nekünk mégis csak hozzájuk kéne igazodnunk. Felszálltunk a villamosra. Valahogy úgy alakult, hogy nálam maradt a vodkásüveg, de gyorsan továbbadtam.</p>
	<p class="block_3">Az első megállónál megkérdeztem:</p>
	<p class="block_3">- Nem itt kéne leszállni?</p>
	<p class="block_3">Mire a Blitzer:</p>
	<p class="block_3">- Nem itt kell, hanem ahol ki van írva, Feltámadunk! Majd akkor szállunk le, ha feltámadás lesz. Vagyis majd valamikor…</p>
	<p class="block_3">Ebből mindenki tudta, hogy itt kellett volna.</p>
	<p class="block_3">Amikor kászálódtunk, B. megkérdezte:</p>
	<p class="block_3">- Dühös, te mit eszel?</p>
	<p class="block_3">- Amit elém tesznek. Az bármi lehet.</p>
	<p class="block_3">Nem sokkal előttem pedig Csilit találta meg, hogy mennyire vékony. Holott ő is ott tart, hogy ha ráül egy bélásra, 1.80 kilátszik alóla.</p>
	<p class="block_3">Leszálltunk és visszagyalogoltunk. Kissé lemaradtam a Fedővel, és utolért minket a Nóri, F. volt felesége. Megjegyezte, hogy ő mondta, hogy F.-nek vissza kell fogadnia a Szemit, de F. nem törődött vele. (Vissza? Miért, volt olyan, hogy nála lakott? Ezt nem tudtam.) Fedő egyszerűen elküldte a csajt. A temetőkapuban utolért minket egy piros blézeres nő, akit eskü, hogy valahonnan ismerek, de nem jövök rá azóta sem, hogy honnan. Következetesen magázott, hiába tegeztem. Ő is oda jött, ahová mi készültünk.<br class="calibre1" />Valahogy úgy alakult, hogy legutoljára maradtam a Lepsivel, aki bizonygatta, hogy ő onnan jött vissza, és ilyenkor a levegőbe mutatott, oda, ahol kábé a mennyországnak kéne lennie, és hogy ő Borsodi János, és Borsodi, az élet habos oldala. Meg hogy naponta 22 kilométert gyalogol vagy kerékpározik. Úgy látszik, ebben tényleg ki lehet combosodni úgy, hogy közben még a zsírpárnáidat is elveszted.</p>
	<p class="block_3">Jó, mondjuk ő sosem volt olyan dagadt, mint én...</p>
	<p class="block_3">Persze már ment a prédikáció, amikorra odaértünk. Egy fiatal, vékony pap tartotta, aki személyesen is ismerte Szemit, ez kiderült a szentbeszédből. Hogy katolikus vagy református volt, azt onnan lehetett tudni, hogy elmondta a Miatyánkot és a Hiszekegyet is, bár utóbbi szerintem tipikusan katolikus ima.<br class="calibre1" />Nekünk éppen a pásztor öccse tartott prédikációt, amikor szó volt arról, hogy miért nem imádkozzuk a Miatyánkot. Hát azért, mert semmi nincs benne, ami jellemző lenne a mai időkre. Például a napi betevő kenyérért, hála az Úrnak, már nem kell könyörögni, vagy hogy bocsássa meg a mi vétkeinket, hiszen a kereszten már mindent magára vett. Nekünk csak el kell fogadnunk az áldozatát. És azzal, hogy újra és újra bocsánatért esedezünk, vagy mondjuk meggyónunk, az áldozatát vesszük semmibe. Szóval vigyázzunk, ne bántsuk meg ezzel!</p>
	<p class="block_3">De ha már itt tartunk, hadd reklamáljak egy bevett dolog miatt! Ti. hogy a hit hallásból van. Máshol írtam már, hogy annak idején, amikor szinte senki nem tudott írni-olvasni, és könyvek (ill. tekercsek) sem voltak még olyan számban, mint most, persze, hogy az volt a bevett szokás, hogy amikor összeültek az emberek, valaki felállt és elmondta, amit más földön hallott, vagy ő maga olvasott. Manapság viszont az jut akár Bibliához, aki csak akar. Nekem például ingyen letöltött példányaim vannak, amit számítógépen tudok olvasni, de van egy kisalakú Újszövetségem is. Ha kilőnének a világűrbe, akkor sem maradnék Szentírás nélkül, annak ellenére, hogy lehet, hogy akár évekig nem hallok emberi beszédet. Szóval változnak az idők, revideálni kéne a Bibliát is!</p>
	<p class="block_3">Ahogy ott álltunk, odajött a Solt is. Őt még a Sebi Petin keresztül ismertem meg. Kezet fogott és odébb állt &ndash; diszkrét srác. Aztán a Lábán Katival is üdvözöltük egymást. Mondta, hogy lesz egy megemlékezés buli az RS9 Színházban, ami meglepő módon a címéről kapta a nevét: Rumbach Sebestyén utca 9., pontosabban ennek a háznak a pincéje.</p>
	<p class="block_3">Odajárultunk Terihez és biztosítottuk a részvétünkről. Három gyönyörű lánya van, volt, aki a pasijával jelent meg. A Kopasz Attilát nem láttam, pedig biztosan ott volt ő is.<br class="calibre1" />Kissé zilált volt az eljövetelünk is. Volt, hogy olyantól búcsúztunk, aki velünk indult el, és olyat akartunk megvárni, aki egészen másfelé ment. Kicsit megálltunk a Fedőék mellett, ahol a Blitzer sedert egy vicces cigit, aztán a Solt Kadettja fékezett mellettünk, és kiszólt belőle a Rudi, hogy menjek velük. Több sem kellett, beszálltam hátra. Kifelé menet még elhúztunk a Lepsi mellett. Magában beszélt és kitárt karral ment az út közepén.</p>
	<p class="block_3">- Felvettem volna &ndash; magyarázta S. -, de hová ülne?</p>
	<p class="block_3">Igaz, mellettem kabát volt, meg egy flakon víz… Egyikőnk sem tiltakozott.</p>
	<p class="block_3">Mi hárman értünk oda a Színházhoz először, pillanatokkal később Kati és a Kassai Laci kinyitották a pincét. Laci volt az, aki Kuki mellett volt K. utolsó napjaiban. Ketten hallottuk először K. halálhírét a Balesetiben, amikor bementünk meglátogatni, de ezt egy pár éve már leírtam. Őt a Dunába szórta a Zsuzsa, utána szintén az „Eresben” volt egy megemlékezés róla.<br class="calibre1" />Rögtön kaptunk egy kávét, iszonyú jólesett! Kati mondta, hogy legyünk türelemmel, nem sokára megjelenik a család, és lesznek szendvicsek, addig ihatunk üdítőt, vizet.</p>
	<p class="block_3">Hamarosan beszállingózott a brigád: Elefánt, Sanyika, Blitz, lejött a Kocka Csabi is, akit nem is ismertem meg először, de ő sem engem. Megjelent a család, és hamarosan kezdetét vette a vetítés. Az összes fellelhető fényképet, ami Sz-t ábrázolta, levetítették, alatta zene ment. Aztán újra, de Kosztolányi Halotti beszédével, amit Latinovits adott elő. Itt betoppant a Fedő, köszönés helyett „Kaja is van?” felkiáltással beült a tálcák közé, leszedte a szenyákról a feltétet, rátette 2-3 kenyérre és befalta. Közben be nem állt a szája. Vetítés után Kati odament hozzá és közölte, hogy újra lemegy a műsor, de most már hallgasson, mert van, aki hallani szeretné.</p>
	<p class="block_3">Persze F. hozott még egy üveg vodkát, és amikor elfogyott és kiderült, hogy a piát mindenkinek magának kell állnia, egyszer csak felment, és azóta nem láttuk.</p>
	<p class="block_3">A helyzet az, hogy az Attilát sem ismertem meg először, pedig nem sokat öregedett, csak már régen találkoztunk. Jó volt látni ezeket az arcokat, de még jobb lett volna, ha nem ilyen körülmények között jövünk össze.</p>
	<p class="block_3">Elefánt megkérdezte, hogy tudok-e még sodorni. Biztosítottam róla, hogy igen, nem felejtettem el. Megbízott vele, és amíg odafent elszívott egy cigit, én lent csetertem neki egy vegyeset. Később megkérdezte, hogy mennyi az idő, mert négyre haza kell érnie megetetni a kutyákat. (Mostanában Érd Alsón lakik.) Mondtam neki, hogy nem sokára négy. Azt mondja:</p>
	<p class="block_3">- Az is jó, ha ötkor kapnak enni.</p>
	<p class="block_3">- Mennyi idő, amíg haza érsz?</p>
	<p class="block_3">- 2-3 óra.</p>
	<p class="block_4"><span class="text_1">Persze úgy értette, hogy gyalog. Mert hogy volt már olyan is, hogy csak úgy jutott haza. Ehhez képest valamikor 5 után, amikor elköszöntem tőlük, ő még a Napközibe indult a többiekkel.<br class="calibre1" />Nem lennék kutya abban a házban, ahol ő osztja a vacsorát!</span><span class="text_2"><br class="calibre1" id="calibre_link-50" />
</span></p>
	</div>

<div class="calibre" id="calibre_link-11">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. június 26. 18:27 </p>
	<p class="block_2"><a href="https://nyitvavana.blog.hu/2018/06/26/sinen_vagyok_935" class="text_">FARKAS A BÁRÁNYBŐRBEN</a></p>
	<p class="block_3">A laptoppal meg az volt, hogy egyszer már letiltottam a gyerekeket róla, mert mindenféle hülyeséget letöltöttek rá, és féltem, hogy megbolondul a gép. Erre nem tettem fiókokat, mint az asztali gépre, és hiába védtem le jelszóval, Neko beengedte őket. Egyszer csak lefagyott az egész, sem a feladatkezelőt nem lehetett előhívni, sem kikapcsolni nem lehetett. Le kellett nyomnom 4 másodpercig, akkor persze kikapcsolt, de többet nem tudott felállni. Kiírta, hogy hp, meg köröztek a pöttyök órákig (komolyan, direkt hagytam, hátha feláll!), de semmi több. Hát, ennyit a gyári előtelepített progikról!</p>
	<p class="block_3">Már kis híján elvittem Dabasra egy T-Gecihez, hogy ők majd elküldik egy szervizbe, amikor úgy döntöttem, hogy megpróbálom újrahúzni. Talán akkor nem megy el a garancia. Meg hátha észre sem veszik, hogy saját telepítés, és nem a gyári.&nbsp;</p>
	<p class="block_3">Ne tudjátok meg, hogy mennyit szarakodtam! :( Valahányszor elkészültem vele, mindig volt valami baja, és mindig valami más.<br class="calibre1" />Nagy nehezen belemásztam a BIOS-ába, és ott találtam egy menüpontot, amivel a Legacy Systemet lehetett aktiválni. Ez arra jó, hogy akár Win7-et is rá tudjak tenni. (Illetve vagy-vagy, hiszen más rendszerű Héttől Nyolcpontegyig, és más a Tizesnél. De ha felmegy a Hetes, én szarom le a Tizest, hagyjuk békén a francba!<br class="calibre1" />Újraindítás közben kijött egy fekete hátterű ablak, ahol megadtak egy random négyjegyű számot - ezt onnan tudom, hogy random, hogy többször is próbálkoztam vele -, azt kell begépelni és nyomni egy entert, de nem reagált a nyomorult! Escape-pel kellett kilépnem a képernyőből, és folytatódott a telepítés. Semmi mást nem engedett felnyomni, csak a malért! Még Linux Mint-et sem, pedig az live lemez, és ha feláll, akkor lehet választani, hogy esetleg telepíted. Még csak észre sem vette, hogy beletettem az olvasóba!<br class="calibre1" />A rohadék!&nbsp;</p>
	<p class="block_3">Aztán volt olyan is, hogy amikor ki kellett crackelni az oprendszert, csupa patkolt szart sikerült letöltenem, ami mindenféle progit feldobált a gépre, meg állandóan nyitogatta nekem a böngészőt, hogy ezt töltsem le, meg azt...<br class="calibre1" />Aztán olyan is, hogy feltettem rá mindent, office progit, játékokat - jó, mondjuk azok főleg hordozhatók voltak és a D:-re mentek -, levédtem jelszóval, és nem tudtam belépni! Ugyanis amíg nem állt fel a gép, nem volt hajlandó felismerni a billentyűzetet és a tapipadot. Nem ismert fel USB-s tasztaturát sem, csakis az egeret. Azzal meg nem tudtam beírni a jelszót. Addig meg nem állt fel ugye.<br class="calibre1" />Próbálkoztam BIOS jelszóval is, de simán felállt a gép, nem kérte, nem úgy, mint egy korábbi notebookomnál, amin Hetes volt. Be akartam menni, hogy akkor letörlöm, akkor viszont kérte.<br class="calibre1" />Igen, észszerű, hogy a BIOS jelszó ahhoz kelljen, hogy bemenjek a BIOSba, de mondom, pár évvel korábban addig be sem bootolt, amíg be nem írtam, pedig csak a gépet akartam elindítani.&nbsp;</p>
	<p class="block_3">Szóval szerintem az történt, hogy egy fokkal kitartóbb voltam, mint a gép, ő fáradt bele hamarabb a csesztetésbe (ez milyen szépen alliterál a tasztaturával! :D ), és feladta. Persze óvatosan fogalmazok, és azt mondom, hogy pillanatnyilag jól működik minden, de pl. jelszó nincs rajta.</p>
	<p class="block_3">Sokat dumáltam a Csigával (tényleg sokat, öt perc híján két órát!), és szóba került, hogy ahogy lejár az egy év, telepakolom RAM-mal a gépet. Azt mondta, hogy annyira nem kell a mai gépeket szétbontani, hogy talán ha a memóriát és a vinyót kicseréled, nem is számít megbontásnak.</p>
	<p class="block_3">Pedig nagyon kell bele, a 4 Giga miatt elég lassú! Képzeljétek, az Aida64-gyel kiírattam, mik vannak benne, és kiderült, hogy négymagos a proci, és van benne egy olyan videokártya, aminek 1GB saját memóriája van!</p>
	<p class="block_4"><span class="text_1">És ebből szinte semmit nem lehet észre venni... :O</span><span class="text_2"><br class="calibre1" id="calibre_link-51" />
</span></p>
	</div>

<div class="calibre" id="calibre_link-25">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. június 29. 13:33 </p>
	<p class="block_2"><a href="https://nyitvavana.blog.hu/2018/06/29/sinen_vagyok_624" class="text_">SÍNEN VAGYOK</a></p>
	<p class="block_14">Két hal beszélget.<br class="calibre1" />- Megvolt már a tóbeli?<br class="calibre1" />- Á, még csak az ívásbeli volt.</p>
	<p class="block_3">&nbsp;</p>
	<p class="block_3">De nekem már megvolt mindkettő. 20-án az írásbeli, és 22-én a szóbeli. Mindkettőn átmentem, bár a teljesítmény, amit nyújtottam, nem volt a plafonon… Az a helyzet, hogy mindannyian csapnivalóak voltunk, aki csak ott volt!</p>
	<p class="block_3">Az úgy volt, hogy ugyebár a legelső időpontra hiába mentem el, mert a 17 emberből tizennégyünknek összekeverték az adatait, így nem vizsgázhattunk. A felelős érdekes módon azóta sincs meg. De ha én rontok el valamit!…</p>
	<p class="block_3">A második alatt begsiben voltam, a harmadik alatt épp azért voltam felfüggesztve, mert a betegállományom túlnyúlt az egyhavi határon. Most eljutottam végre a negyedikre, és elsőre teljesítettem.</p>
	<p class="block_3">Írásosnál elég sokan voltunk és igen vegyesen. Váltókezelő csak én voltam. Utolsóként mentem be a terembe, ezért csak az első sorban tudtam leülni, hacsak nem akartam valaki nyakán &ndash; oldalán &ndash; lógni. Egy méterre a vizsgabiztos nőtől, N. T.-tól, aki egyébként egy elég csinos darab volt. Kicsit hasonlított Monspart Saroltára, még vagy fél évszázad előtt, bár T. túl van a negyvenen. Szerintem.<br class="calibre1" />Kiosztotta a nyomtatványokat. A mozdonyvezetők 5 órát kaptak, én kettőt, pedig a papíron hármat írtak. Mindegy, nekiálltam és másfél óra alatt lekörmöltem mindent, amit tudtam. Közben kétszer is kiment a nő. Amikor másodszor visszajött, megkérdezte:<br class="calibre1" />- Jó a kopogós cipő, ugye?</p>
	<p class="block_3">Egy srác késett, mellém ült le, és a pad alatt az okostelójából puskázott. Eszembe jutott, hogy felhívhatnám a B. Attit, aki már egyedül dolgozik Kispesten, pedig együtt kezdtük a tanfolyamot. Akkor már egymás után kéretőztünk ki slózira vagy cigizni. Megvártam, amíg sorra kerültem, kimentem a vécébe és felhívtam. Felvette, de azt mondta, talán a telefonjában még megvan az A tétel, de lehet, hogy kitörölte. Nem kérdeztem meg, hogy nála van-e a telcsije, elköszöntem tőle és visszamentem. Valami hadovát még odabiggyesztettem, hátha bejön, és leadtam.</p>
	<p class="block_3">Elkérte az emil címünket vagy telszámunkat, hogy még az este vagy hajnalban tudjon értesíteni, ha előbb akarjuk megtudni a végeredményt, mint hivatalos úton. A számom adtam meg, mert a telefon mindig nálam van, Neko meg állandóan a Faszbúkon lóg.<br class="calibre1" />De nem kaptam semmit.</p>
	<p class="block_3">Másnap délután felhívtam a sulit, beszéltem a tanfolyamvezetővel, de ő sem kapott semmiféle infót.<br class="calibre1" />Na, ez cifra. Majd bemegyek pénteken, és ha felengednek, az azt jelenti, hogy fent vagyok a listán, vagyis szóbelizhetek.</p>
	<p class="block_3">Így is lett, és megkaptam a nevem mellett álló számhoz hozzárendelt mágneskártyát. Na, mondom, átmentem az írásbelin!<br class="calibre1" />Fent viszont rámköszönt az egyik srác, beszédbe elegyedtünk, és ő mondta, hogy ez még nem jelent semmit. Ha megbuktunk, akkor is ideengednek, hogy belepillantsunk a dogánkba, hogy mit csesztünk el. És az is kiderült, hogy senki sem kapott semmiféle értesítést.<br class="calibre1" />Érdekes módon nem lettem nyugtalanabb. Persze némi vizsgadrukk volt bennem, de ez csak kellemes alapjáratot adott, legalább nem aludtam el lépten-nyomon. Valahogy nem éreztem veszélyt.<br class="calibre1" />Már fél 10-kor felvitte T. a jegyvizsgálókat, ez öt vagy hat vizsgázó volt. Vagy másfél óra múlva lejöttek, addigra kezdtünk elég fásultak és türelmetlenek lenni. Felvittek minket is, és mindenki húzott egy tételt a saját pakkjából.</p>
	<p class="block_3">Rajtam kívül három tolatásvezető volt és az a srác, akivel dumáltam. Ő a Keletiben lesz, és valami nagyobb dolgokat kell odébbtennie, ha jól értettem.</p>
	<p class="block_3">Hogy ehhez minek kell tanfolyamot végezni??</p>
	<p class="block_3">Ott volt még az is, aki mellettem ült és puskázott. Ő volt az egyetlen, aki nem ment át az írásbelin. T. megmutatta neki a hibákat, megmondta, miket tanuljon, mert „jó eséllyel ugyanezt kapod meg”, és elküldte.</p>
	<p class="block_3">Asszem mégsem veszek okostelót! Felesleges.</p>
	<p class="block_3">Nekem 16 kidolgozott szóbeli tételem van, de állítólag ez nem a teljes lista. A kilencest húztam, és baromira nem voltak ismerősek a kérdések. (Itthon utánanéztem, és pedig ja, ezek voltak, nem variálták át őket.) Én is elvettem egy lapot hogy jegyzeteljek, de igen szegényesre sikerült. Hogy lesz ebből Megfelelt?</p>
	<p class="block_3">Persze én kezdtem, és igen hamar elvesztettem a lendületemet. Gyakorlatilag T. fejezte be a mondataimat. Mondjuk nem csak nálam, mint később kiderült.</p>
	<p class="block_3">- Hogy jutott az eszedbe a Vasúthoz jönni?</p>
	<p class="block_3">- Tavaly leköltöztem Örkénybe, és ott nincs munka…</p>
	<p class="block_3">A szemben ülő cigány srác nem tudta, hogy Szabad az elhaladásnál sötétben hol tartjuk a fehér fényű kézilámpát. Nyögött és a semmibe meredt, de nem ugrott be neki. A jobb kezemmel elkezdtem kis köröket rajzolni a bal vállamra, közben a csajra sandítottam, aki lehunyt szemmel masszírozta két ujjal az orrnyergét. A srác nem nézett rám, nem vette észre, hogy súgok.<br class="calibre1" />- Innen látom, hogy mit mutogat &ndash; jegyezte meg a nő fáradtan.<br class="calibre1" />A mellettem ülő idősebb fószernél azt firtatta, hogy hány kocsit lehet kézi erővel mozgatni a vágányokon. Ő is elakadt. Hirtelen felém fordult és megkérdezte:</p>
	<p class="block_3">- Mennyit?</p>
	<p class="block_3">- Úgy tudom, max ötöt &ndash; vágtam rá.</p>
	<p class="block_3">Odafordult a cigóhoz.</p>
	<p class="block_3">- Nyolcvan tonna &ndash; motyogta, én legalábbis ennyit értettem.</p>
	<p class="block_3">- Egymáséit milyen jól tudják!</p>
	<p class="block_3">- Majd csak összehozzuk hárman! &ndash; vigyorogtam.</p>
	<p class="block_3">Leküldött minket a földszintre, hogy várjuk meg ott a végeredményt. Fáradtak és felszabadultak voltunk, tudtuk, hogy itt már csak a papírformát intézzük, és mindannyian átmentünk.<br class="calibre1" />Így is lett, aláírtuk a megfelelő helyen és mindenki kapott egy-egy A4-es lapot, amin az van, hogy megfeleltünk.</p>
	<p class="block_3">Árpi papi, a főcsoportfőnök gratulált, kellemes hétvégét kívánt, és beidézett hétfőre a Fradiba. Ott aztán kaptam egy körözőlapot, itt-ott alá kellett íratni, többek között Kispesten is. Átmentem a felüljárón a sínek felett, ott bementem egy lerobbant telepre és megkerestem a ruharaktárt. Rohadt sokáig tartott, amíg összeállítottak egy csomagot, ami állt</p>
	<p class="block_3">1 melles nadrágból,</p>
	<p class="block_3">1 esőköpenyből,</p>
	<p class="block_3">2 rövid ujjú pólóból,</p>
	<p class="block_3">1 jackie-ből (dzseki, tudod!), és</p>
	<p class="block_3">2 pamut alsóból. Vagyis két molinógatyából!</p>
	<p class="block_3">Nyáron!<br class="calibre1" />Mindegy, Ferencvárosban végeztem, és ha rajtam múlik, egyhamar nem is akarok idejönni!</p>
	<p class="block_3">Onnan kimentem Kispestre. Ott nem a Robi állomásfőnökkel találkoztam, hanem Vakállyal, a hátuljával. Ez egy ilyen vonalas fazon. Az ilyenkor szokásos hegyi beszédet így fejezte be:<br class="calibre1" />- Emberek vagyunk, vigyázzunk jobban a tisztaságra! És máshol is szóltak. De én is éreztem! Komolyan mondom, amikor itt volt, utána két órán keresztül szellőztetni kellett!</p>
	<p class="block_3">Szükség volt egy kis időre, amíg magamhoz tértem. Addig azt ecsetelte, hogy ő egyetemet végzett, főiskolát végzett, lehetne máshol is, de ő inkább itt, és ha kimegy a főnökkel és bemutat minket egymásnak, akkor nincs szia, meg ilyesmi, hanem D. A. váltókezelő tanuló jelentkezem, vagy tisztelettel jelentkezem…</p>
	<p class="block_3">Tisztelettel, mi?</p>
	<p class="block_3">Aztán amikor visszakanyarodott arra, hogy én büdös vagyok, és hazaküld, ha kijön és megérzi rajtam, megkockáztattam egy kérdést.<br class="calibre1" />- És a ruhám volt büdös, vagy én magam?</p>
	<p class="block_3">- Nem tudom, de éreztem, és ne legyen belőle sértődés, de…</p>
	<p class="block_3">Nem hát! Ugyan már! Lovagolj a témán még egy fél órát, hátha sikerül annyira felhúznod, hogy rád borítsam a kibaszott íróasztalod, hiába vastagabb a karod, mint az enyém, és még ne legyen sértődés! Hát ne legyen akkor sem, ha betolom a fejed a vitrines szekrénybe!</p>
	<p class="block_3">- Nem vagyok különösképpen sértődős &ndash; hazudtam, és eldöntöttem, hogy ezt az embert nem fogom szeretni.</p>
	<p class="block_4"><span class="text_1">Tegnap volt az első napom, persze most még fa, vagyis felügyelet alatt. Nem nyúlhatok semmihez, és az ÁVU-ból (Állomási Végrehajtási Utasítás) kell tanulnom, amiből aztán majd vizsgázni fogok. Ha azokon is átmegyek, önállóan fogok dolgozni, normális pénzért.<br class="calibre1" />Ma pedig éjszakára megyek. Majd elmondom, milyen volt.</span><span class="text_2"><br class="calibre1" id="calibre_link-52" />
</span></p>
	</div>

<div class="calibre" id="calibre_link-13">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. július 02. 23:07. </p>
	<p class="block_2"><a href="https://nyitvavana.blog.hu/2018/07/02/kesos_banat" class="text_">KÉSŐS BÁNAT</a></p>
	<p class="block_3">Szóval 28-án volt az első nappali, és 29-én az első éjszakai műszakom a nagy büdös Vasútnál. N. A. alá vagyok beosztva, és a papíron, amit velem küldött ki Árpi papi, az áll, hogy nem nyúlhatok semmihez, a sínek mellett nem kóborolhatok egymagam stb. Ehhez képest szinte egész nap én húztam a jelzőket és tekertem a sorompót. Egyszer át kellett dobnom az egyes váltót, mert valami fura okból a 3. helyett a 2. vágányra érkezett egy vonat Pestről. Baromira akadt a váltó, mert régen volt már kenve. Kijött A. és kérdezte, hogy mi van, megvagyok-e már, erre mondtam, hogy csak félig, most éppen középállásban van. Kijött és lekente a sínszékeket (így hívják azokat a fém felületeket, amin a csúcssínek csúsznak váltás közben), és most már át tudtam dobni oda, vissza, és újra oda. (Ha könnyen ment volna, természetesen elég lett volna simán csak átdobni, de így megjárattam kenés után.)</p>
	<p class="block_3">Elvileg 7-től este 7.10-ig van a munkaidőm, este ugyanúgy reggel 7.10-ig, de úgy egyeztünk meg, hogy a hétórásival eljövök, negyed 8-ra Dabason vagyok, 5 perc alatt hátragyalogolok a sínek mellett, a végén pedig a 6.40-essel jövök haza. Vagyis kevesebbet vagyok bent, mint kéne. És ezt sikerült most elcsesznem.</p>
	<p class="block_3">Az úgy volt, hogy hétvégén nem volt pénzünk, és nem tudtunk nekem kaját venni. Vasárnap sikerült szerezni 8 kilót, gondolom a Ricsitől, és Neko ezt odaadta nekem, hogy ma vegyek valami kaját. Hatkor keltem, és még a hétórási előtt be akartam vásárolni az állomás mögötti boltban, de kifutottam az időből. Kávét főztem, mert nem volt, és tudom, hogy Nekónál az az első, meg a cigi. Meg az okostelón a Faszbúk.</p>
	<p class="block_3">Mától vágányzár van 22-éig Dabas és Köki között, mert tavaly nem tudták befejezni az aljzat felújítását, és amikor bejött Mizse felől a vonat, a kallernő leszállt rágyújtani. Ebből arra következtettem, hogy egy darabig állni fogunk, talán a szembevonatot várjuk. Leszálltam és megkérdeztem, hogy mennyi időnk van kábé.</p>
	<p class="block_3">- Négyre vagy ötre mondták.</p>
	<p class="block_3">Tehát 7 óra négy percre tervezik az indulást. Vagy ötre.</p>
	<p class="block_3">- Akkor átugrok oda kaját venni, mert nem tudtam otthonról hozni &ndash; mondtam neki. Játszóruhában voltam, tehát a melles nadrágomon és a rövid ujjú pólómon is ott virított arannyal hímezve, hogy MÁV.</p>
	<p class="block_3">Átmentem. Az öregasszony helyett a fia volt, meg a pult mögött a cigány csaj. Ez jó jel, az öreglány nagyon lassú. Odamentem a pulthoz.<br class="calibre1" />- Szia! Kérek 4 zsemlét. Köszi, meg kábé 20 deka párizsit.<br class="calibre1" />Elkezdte összeszerelni a szeletelőgépet. Az a helyzet, hogy papír szerint hétkor nyitnak, és ez csak jó, hogy a hétórási előtt még be tudunk ugrani, de ilyenkor még nem „állt fel a rendszer”. Ajjaj!</p>
	<p class="block_3">- Ööö… nekem az is jó, ha levágsz négy vastagabb szeletet!</p>
	<p class="block_3">- Igen?</p>
	<p class="block_3">- Persze! Úgyis beleteszem a zsemlékbe!</p>
	<p class="block_3">Elkezdte buzerálni a mérleget. Leszedte a tálcáját, vacakolt vele…</p>
	<p class="block_3">- Figyelj, írj rá valamit, aztán jól van!</p>
	<p class="block_3">- Nem úgy megy az! &ndash; mosolygott. &ndash; Siet?</p>
	<p class="block_3">- Hát igen, azt mondta a kaller, hogy 7 óra 4-kor indul a vonat.</p>
	<p class="block_3">- Ja, megy a vonat.</p>
	<p class="block_3">Lemérte, ráírta az árát, én meg kértem még egy túrós rétest is. Kifizettem a srácnál, elbúcsúztam, és kimentem a boltból. Láttam, hogy csak a miénk áll bent, még mindig nem jött meg Pest felől a „kereszt”. (Vonatkereszeződésnek hívják, amikor a két szembejövő találkozik egy állomáson.)</p>
	<p class="block_3">Nincsenek messze a sínek, félúton voltam, amikor látom, hogy elindul a vonat!</p>
	<p class="block_3">Hát ez?!…</p>
	<p class="block_3">Nem akartam hinni a szememnek. Még láttam a seggét a cikk-cakkátjárónál elhúzni, amikor felhívtam a dabasi forgalmi irodát. Vera volt. Mondom neki, hogy hogy jártam. Persze lecseszett, hogy beírta a nemtommilyen naplóba, és mi lesz akkor, ha már egyedül fogok dolgozni, és le kell váltani a társam, aki túlvan 12 óra szolgálaton… Mindig ezzel jönnek! Előre lebaltáznak azért, amit még el sem követtél. Tisztára mint a bátyám!<br class="calibre1" />Meg hogy A. megengedte volna, hogy kimenjek vásárolni.</p>
	<p class="block_3">- Szolgálat közben? - kérdeztem álmeghökkenéssel, csak hogy mondjak én is valamit.</p>
	<p class="block_3">Végighallgattam, mi mást is tehettem volna, aztán visszamentem a boltba.</p>
	<p class="block_3">- Na, most már ráérek! - mondtam, és vettem mindenből ugyanannyit. Pont kijött a zséből, egy huszasom maradt.<br class="calibre1" />Otthon felvágtam a zsemléket, beletettem egy-egy parizert, egy szendvicset meg is ettem, és lassan visszaballagtam az állomásra.</p>
	<p class="block_3">A Magdi &ndash; akinek az a munkája az egyik forgalmista szerint, hogy „elvigyen egy darab papírt innen oda, és még az sem mindig sikerül” -, nem hozott nekem külön jelenlétit, így nem mentem be a forgalmi irodába. Nem kell látnom legalább V-t. Egyenesen a bakterházba mentem.</p>
	<p class="block_3">Nem sokkal később jött egy telefon.</p>
	<p class="block_3">- Igen, itt van &ndash; mondta A. a kagylóba. Amikor letette, közölte, hogy ha beengedtük a vonatot, be kell mennem az irodába aláírni, és a főnök is beszélni akar velem.</p>
	<p class="block_3">- Itt a főnök? &ndash; hitetlenkedtem, hiszen akkor nem kéne megvárnom a vonatindítást, de kiderült, hogy telefonon akar velem beszélni.</p>
	<p class="block_3">Na, szép! Beír a naplóba, és még a főnöknél is feldörzsöl! Ez a hét is jól kezdődik!</p>
	<p class="block_3">Kiderült, hogy a benti jelenlétin sincs rajta a nevem. Én nem is létezem, csak dogoznom kell, meg tanulnom, de arra sem vagyok méltó, hogy beleírják a nevemet az állandók közé.</p>
	<p class="block_3">Arra azért megfelelek, hogy gyakorolják rajtam a félkatonai fegyelmet.<br class="calibre1" />Vera felhívta a Vakályt, aki meg a telefonban tolt le. Mondjuk annyira nem, mint ahogy vártam, de ez ma már a második volt. Azt mondja, keresett, és nem voltam itt. Peeersze! Éppen akkor keres, amikor késésben vagyok! Mi meg mindent elhiszünk!<br class="calibre1" />Közben az az ábra, szerintem legalábbis, hogy miután Vera beírt a naplóba, beszólt Kispestre az állomásfőnökibe. Vakály meg Verát fedezi, h. ne akadjak ki rajta. Itt mindenki fedez mindenkit, csak engem árulnak el!</p>
	<p class="block_3">Később kijönnek személyesen is Robi állomásfőnökkel. Nem említik a késésemet, utóbbi gratulál a vizsgákhoz &ndash; előbbi már korábban megtette. R. írogat a Fejrovatos naplóba és elmennek. Megúsztam, mondanám, de A. közli, hogy ezentúl az egy órával korábbival kell jönnöm. Nem akarja, hogy őt szólják meg, hogy 7 után jövök.</p>
	<p class="block_3">És hogy jobb lenne, ha ma kint tanulnék a szabad levegőn, mert nagyon érzi rajtam a kutyaszagot.</p>
	<p class="block_3">- Frissen, ropogósan vettem fel ma reggel. Ugyanis ki van mosva.<br class="calibre1" />Hát ő meg érzi, és "nem vevő rá". Ezeknek ez a mániája! Holnaptól befújom magam Rexonával! Mert az van itthon.</p>
	<p class="block_3">Szóval ez van most. Délután még hagyján, de ha nappalra megyek, kelhetek 5-kor, hogy a hatórásival elmenjek Dabasra, és ott dekkoljak háromnegyed órát tök fölöslegesen! Pedig nekem nem kell leváltanom senkit, mert még tanuló vagyok!</p>
	<p class="block_4"><span class="text_1">Shit!</span><span class="text_2"><br class="calibre1" id="calibre_link-53" />
</span></p>
	</div>

<div class="calibre" id="calibre_link-29">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. július 11. 10:10 </p>
	<p class="block_2"><a href="https://nyitvavana.blog.hu/2018/07/11/vizespolos_bicikliverseny" class="text_">VIZESPÓLÓS BICIKLIVERSENY</a></p>
	<p class="block_3">Most pénteken, 6-án utalták át a fizunkat, hogy a szombati vasutasnapon legyen mit elinnia a nagyérdeműnek. Mi másképp ünnepeltünk, pontosabban ugyanúgy, mint más fizetésnapon: elindultunk és elvásároltunk egy csomó pénzt.<br class="calibre1" />Kicsivel 100 felett kaptam, ez köszönhető a béren kívüli juttatásoknak, aminek egy részét kápében kapjuk meg.<br class="calibre1" />Azzal is csak a gond van, mert amire szeretném kérni, készpénz meg Erzsiutalvány, arra nem lehet. Mindenféle másra kell elaprózni. Így esett, hogy beléptem a SZÉP Kártya Programba, a Vasutas Egészségügyi Pénztárba és a Vasutas Önsegélyző Nyugdíjpénztárba. (Ott pl. úgy kezdődik, hogy levonnak hétezret…)<br class="calibre1" />Most felvettem 75 rugót, a többit bent hagytam. Eldöntöttem ugyanis, hogy ha törik, ha szakad, most már rendelek a kollagénből!</p>
	<p class="block_3">Ezt a Jó Közérzet Vitamin árulja, ahol az 1000mg-os C vitamint veszem, meg a multivitamint is. A kiküldözgetett email-ek szerint a kollagénre nagyobb szükségünk van, mint a vitaminokra. Egyszer ugyan sikerült már vennem, méghozzá akkor, amikor még a Mikinél dekkoltam, de azóta sem volt rá pénzem. Akkor még 4100 volt egy doboz a legeslegolcsóbb áron, vagyis ha minimum 5 dobozzal vettél és törzsvásárló vagy. Mostanra már felment 4600-ra. Ehhez még hozzájön, hogy 50 év felett havi 3 dobozzal kéne megennem 2-2 dl vízben feloldva, és ismét kiderül, hogy az egészség a gazdagok sportja.</p>
	<p class="block_3">Legalábbis minimálbérből nehezen kihozható, különösen ha hatodmagaddal laksz.</p>
	<p class="block_3">Még maradt zsé, és rászántam magam végre, hogy mosdó- és fürdőkád csaptelepeket is rendeljek a Vateráról. Namegmég a vécéöblítő csap is megadta magát, egy napon keresztül nem mertünk hozzányúlni, nehogy a kezünkben maradjon, és leöntögettük a cuccokat, amik a slóziba kerültek. Most hétfőn hármasban indultunk a faluba, mert Ricsi is velünk jött. A Silverben megvettem a csapbetétet a fajansz fölé, de a csaptelepekért olyan szégyentelenül magas árakat kértek, hogy azokat megrendeltem inkább a fent említett oldalon, hiába később jutok majd hozzá.</p>
	<p class="block_3">Ricsi nézte, hogy javítom meg a helyzetet a klóban, és azóta két ujjal lehet öblíteni. Nagyon büszke vagyok magamra!</p>
	<p class="block_5"></p>
	<p class="block_3">Na, szombaton lepókhálóztam az erdőt!</p>
	<p class="block_3">Az úgy volt, hogy még pénteken megnéztem Google Maps-en, hogy kell átmenni Hernádra, hogy a benzinkúton feltöltsem a DÉMÁSZ kártyát. Hétvége lévén ha vonattal megyek át egy megállót, majdnem két órát kell várnom a visszajáratra. Sebaj, megyek bringával, az egészséges! Még akkor el akartam indulni, de a család lebeszélt róla. Igazuk volt, ugyanis leszedtem a bringáról a dinamót, mert elhagyta magát, és hiába van rajta lámpa, ha nem világít. Egy cigány csajt meg itt Örkényben büntettek meg pont ezért. (Nem azért, mert leoperálta a dinamót, hanem mert nem volt világítás a bringáján.) Jó, akkor átmegyek holnap!</p>
	<p class="block_3">A kapun kívül kivételesen balra fordultam, a Dobóra is balra, a sarkon meg jobbra. Ezen a rövid szakaszon kiértem egy védett útvonalra (nem mellékút, nem is főútvonal, hanem a kettő között, nincs neve csak egy négyjegyű számmal jelzik) és tekertem. A hátam mögött volt a vasúti átjáró.</p>
	<p class="block_3">Fejben megvolt, hogy hol kell lefordulnom H. felé, hogy a legrövidebb úton odajussak, de azt ugye nem írja a GM, hogy ez földút-e, vagy aszfalt. És hát a legelső alkalom, ahol ezt megtehettem, egy földút volt. Ami bevezetett az erdőbe.</p>
	<p class="block_3">Olyan rohadt mély volt a talaj, hogy nem tudtam tekerni! Többet ment oldalt a kerék, még amikor toltam is, mint előre. Vagy egyszerűen elvesztettem a lendületemet és megállt a gép.<br class="calibre1" />Nem fordultam vissza, gondoltam, bringával fél óra az út, hát legyen egy vagy másfél emiatt a szakasz miatt, aztán visszafelé majd nézünk egy civilizáltabb útvonalat.</p>
	<p class="block_3">Eléggé egyenesen vezetett az erdei ösvény, ez megegyezett a térképen látottakkal, ezért nem is gyanakodtam. Egyszercsak elfordult jobbra az út. Igen, erre emlékszem, aztán majd derékszögben lesz egy balos, és ugyanúgy az eddigivel párhuzamosan megyünk majd.</p>
	<p class="block_3">Így is lett, azzal a különbséggel, hogy egy keresztúthoz értem, és itt fordultam balra. Fura volt, a kereszteződésre nem emlékszem, de hát attól még lehet, hogy ott volt a térképen!</p>
	<p class="block_3">Mentem tovább. Patanyomokat láttam a laza homokban oda és vissza is. Kistermetű állaté volt. Előttem lovagolhattak ki, talán egy másik földútról, és visszafelé kantáron vezették, mert szembe jött velem egy pár kisméretű cipőnyom. Sőt egy még kisebb is! Talán anya és gyermeke, vagy két testvér. Végül találtam két házat is az ösvény két oldalán, kerítéssel, mindennel, de embert nem. Na, mondom, itt már közel járhatok, mindjárt beérek a központba, és minden rendben lesz! Ehhez képest a tanyák után ugyanolyan árnyas, puha homokos úton toltam tovább a szekeremet.<br class="calibre1" />Egész végig a fákról, bokrokról a nyakamba hajoltak az ágak, és az összes pókhálót összeszedtem. Azzal telt a kirándulás, hogy sepregettem magamról a ragadós szálakat a gazdáikkal együtt, és az éhes szúnyogokat csapkodtam magamon. Egyetlen egy pókhálót vettem észre idejében, az alatt sikerült átbújnom. Egy narancssárga-fekete állatka ült a közepén, és úgy láttam, hálásan néz rám.</p>
	<p class="block_3">Hirtelen egy elágazáshoz érkeztem. Jobbra és balra ívben hajolva fordult az ösvény. Nacsak! Ilyen nem volt a térképen! Olyan volt, hogy keresztúthoz érek, és amikor nekimegyek, egy sasszét veszek balra, és szintén párhuzamosan haladok tovább.</p>
	<p class="block_3">Mindegy, választanom kellett. Arról szó sem lehetett, hogy ennyi gyaloglás után visszaforduljak, hiszen eddig a jó irányba mentem. Ha jobbra megyek tovább, talán soha nem jutok el Hernádra, ha balra, legfeljebb nekimegyek a síneknek. Az sem lehet rosszabb, mellette vagy a környékén lenni szokott autó taposta ösvény.</p>
	<p class="block_3">Balra indultam tovább.</p>
	<p class="block_3">Fura volt, hogy egyre inkább bal kéz felé kanyarodunk. Az állandó motorzümmögés, ami Örkény szélén hallható, és induláskor jobbról hallatszott, most balról jött. Már nem bántam volna semmit, csak lássam meg végre a vasúti síneket, de egy kis zsidótemető előtt elhaladva kiértem egy aszfaltútra!<br class="calibre1" />Minden emberi számítás szerint jobbra kell lennie H.-nak, és már nem is érdekelt, hogy hány kilométerre, mert ebben az életben nem leszek hajlandó többet letérni az aszfalt útról, ha biciklivel vagyok, és ez az volt!</p>
	<p class="block_3">Bal kézre láttam egy bazi nagy fatáblát, hogy Viszontlátásra. Megkerültem abban a reményben, hogy az lesz rajta, hogy Isten hozta Hernádon!, de csak az első két szót írták rá. Jobbról jött egy kissrác.<br class="calibre1" />- Szia! Erre van Hernád? &ndash; kérdeztem tőle a háta mögé mutatva.</p>
	<p class="block_3">Úgy elámult, hogy le kellett tennie a lábát a bringájáról. Még a fülest is kivette.</p>
	<p class="block_3">- Hernád arra van &ndash; és balra mutatott, maga elé.</p>
	<p class="block_3">- Hát akkor ez micsoda?</p>
	<p class="block_3">- Örkény.</p>
	<p class="block_3">És ott hagyott.</p>
	<p class="block_3">Eltekertem balra, és valóban, pár méter után elértem az Örkény vége táblát. Jobbra megláttam azt a rövid bekötőutat, amin kijöttem a Dobóból, és már tudtam, hogy a hátam mögött van a vasúti átjáró. Azon a négyszámjegyű úton voltam ismét. Több mint egy órát gyalogoltam mély homokban a fülledt erdőben, és ugyanoda jutottam vissza, ahonnan elindultam.</p>
	<p class="block_3">Most lesz, ami lesz alapon ezen kell mennem, és ha soha nem fogok odaérni, én akkor sem térek le a „kövesútról”, inkább visszajövök, ha rámesteledik! Vonattal még mindig megjárhatom.<br class="calibre1" />Na, egyre erősödött a motorzúgás, és láttam, hogy egy hosszú kerítésre kiírták, hogy Euro Ring. Kissé fennhéjázó elnevezés egy ilyen kis földes pályára, de itt állandóan hallható a motorzúgás, és nyilván nem ingyen használhatják a pályát, tehát nem volt rossz bolt iderakni.</p>
	<p class="block_3">Az oldalában találtam egy benzinkutat. Bementem és megkérdeztem, hogy van-e mód villanyórakártya feltöltésre, de persze nem volt. Elmeséltem, hogy jártam, mire megvigasztalt a kutas, hogy ezen az úton kell egyenesen mennem koppanásig. Ott lesz egy játszótér, meg még nem tudom, micsoda, és ott kell elfordulnom. Megköszöntem és mentem tovább.</p>
	<p class="block_3">Feltámadt a szél, és ez kellemesen érintett a levegőtlen erdőjárás után. A nyílegyenes az rögtön egy nagy balos kanyarral kezdődött, de aztán valóban H. felé vettük az irányt, és éreztem, hogy most már minden rendben lesz.</p>
	<p class="block_3">Erre elkezdett esni az eső cirka tízforintos nagyságú cseppekben.</p>
	<p class="block_3">Nem tudtam, mennyire van még a kút, és még vissza is szerettem volna érni, tehát nem szívesen vettem volna, ha ez a kevés ruha is elázik rajtam. Túl gyorsan sem tekerhettem, mert hamar kifulladok, tehát keresni kell egy helyet, ahová beállhatok.<br class="calibre1" />Találtam is egy járdaszigetet, amin egy fabódé volt. Buszmegálló is lehetett volna, de semmi jelzést nem láttam, és egy árva busszal sem találkoztam, amíg ott tartózkodtam.<br class="calibre1" />Kicsit túlmentem rajta, de hamar meggyőztem magam, hogy ez alkalmas hely a túlélésre és visszafordultam. Szemben egy kutya nekiállt ugatni. Kettőt ugatott, szünet. Megint kettőt, megint szünet. Átkiabáltam a fabódéból:</p>
	<p class="block_3">- Most aztán ugathatsz, mert sokáig itt maradok!</p>
	<p class="block_3">Négyet ugatott, aztán elhallgatott.</p>
	<p class="block_3">Nem telhetett el két perc, azt vettem észre, hogy elállt az eső. Amilyen gyorsan jött, olyan gyorsan ment is el. Nosza, ki az utcára, menjünk tovább! De kétszáz métert sem haladtam, amikor újra rákezdte. Dörgött is a nagyobb hatás kedvéért, bár villámokat nem láttam. Éppen egy elhanyagolt ház mellett húztam el, és láttam, hogy nincs kerítés, viszont a bejáró a romokig vastagon gazos és föléborultak a fák lombjai. Átvillant az agyamon, hogy milyen vadregényes lenne itt lakni, és betoltam a bringát a lombsátor alá. Az eső szinte azonnal elállt.</p>
	<p class="block_3">- Köszönöm, Uram, köszönöm! Ez igazán jó vicc volt! &ndash; szóltam fel a Főnöknek, és kijöttem.</p>
	<p class="block_3">Persze minél közelebb jutottam a főútnak látszó keresztutcához, annál sűrűbb és hidegebb cseppekben hullott az áldás. Kint voltak táblák, Örkény kiírással a hátam mögé utasított, mintha haza akarna küldeni, balra a vasút, jobbra meg már ki tuja, micsoda. Jobbra fordultam, emlékezve a Maps útbaigazítására. Bár eddig az út gyanúsan egyenes volt, se sasszé, se semmi, de úgy voltam vele, ha találok valakit, megkérdezem, merre kell mennem. Természetesen egy lélek sem volt sehol. Szomjas is voltam. Kezdett hosszúra nyúlni a nap, de még nem aggódtam.<br class="calibre1" />Miután jobbra fordultam, egy vagy két autón kívül teremtett lelket nem láttam! Utcanév sehol kiírva &ndash; minek is! Az idegenek menjenek haza! Végre egy fedett teraszon láttam egy középkorú házaspárt, őket kérdeztem meg, hogy hol van a Köztársaság útja.</p>
	<p class="block_3">- Ez az &ndash; mutatott a nő végig az utcán egy csuklómozdulattal.</p>
	<p class="block_3">- Akkor a benzinkútig erre kell továbbmennem, gondolom &ndash; csillogtattam meg tudásomat.</p>
	<p class="block_3">- Nem, az arra van &ndash; intett az ellenkező irányba.</p>
	<p class="block_3">A férfi vette át a szót.</p>
	<p class="block_3">- Visszafelé megy, ott van egy tábla, hogy Örkény…</p>
	<p class="block_3">- Onnan jöttem! &ndash; kiáltottam elkínzottan.</p>
	<p class="block_3">- … de nem fordul le, hanem megy tovább…</p>
	<p class="block_3">- Aha! Ott fordultam be jobbra, ahol balra kellett volna!<br class="calibre1" />- … és ott lesz nem messze jobb kéz felé.</p>
	<p class="block_3">Megköszöntem, és onnan már gyerekjáték volt eltalálni a kúthoz.</p>
	<p class="block_4"><span class="text_1">Hét és félért töltöttem a DÉMÁSZ kártyára, és vettem egy fél literes kólát. Hideg volt, cukros, koffeines, és most pont erre volt szükségem. Kint a bolt előtt, a tető alatt elkortyolgattam több mint a felét, a flakont feltettem a bringa csomagtartójára, és kikerekeztem az útra. Elállt a csöpögő eső és fél óra múlva itthon voltam.<br class="calibre1" />Mindent összevetve élveztem az egész napot, nem vesztettem el a kedvem, és ki sem fulladtam. Kellemesen elfáradtam, de a jövőben inkább utánajárok, hogy Interneten keresztül fel lehet-e tölteni a villanyóránkat…</span><span class="text_2"><br class="calibre1" id="calibre_link-54" />
</span></p>
	</div>

<div class="calibre" id="calibre_link-10">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. július 29. 16:58 </p>
	<p class="block_2"><a href="https://nyitvavana.blog.hu/2018/07/29/penz_az_a_legkevesebb_456" class="text_">PÉNZ? AZ A LEGKEVESEBB!</a></p>
	<p class="block_3">A csaptelepeket kicserélni nem volt egy nagy durranás, kivéve a mosdónál. Ott alul fogja egy nagy anya, talán 22-es, amihez rohadt nehéz hozzáférni, és közben fogni kell fent a csapot, hogy ne forogjon el. Namost ezt egy ember nem tudja megcsinálni, mert nincs olyan hosszú keze. Még az amerikaifogó is lepattan róla. Lehet, hogy venni kéne egy vízpumpafogót, amit mindenre lehet használni, csak vízpumpát nem szoktak vele fogni, de meg pénzem sincs már rá. A félretett kb. negyven rugó iszonyú mód elcsorgott valahová.</p>
	<p class="block_3">Jó, a csaptelepek megvannak, rendeltem 5 doboz kollagént, és ki is hozták ingyen, annak ellenére, hogy ilyen elhagyatott helyen lakunk (a kapu konkrétan egy bokor mögött van), meg még vettem egy gyógyszerrendezőt is, amibe egy hétre előre be lehet készíteni a nappali és esti gyogyikat, de akkor is… Persze főleg kajára ment el a maradék. Az utolsó ezrest tegnapelőtt dobtam fel, hogy legyen vizünk, Ricsinek és nekem, és akkor már kenyeret meg zsemlemorzsát is hoztam.</p>
	<p class="block_3">És annyi lett neki.</p>
	<p class="block_3">A havi negyvenezer, amit Neko a Zolika pátyolgatására kap, az tök rendszertelenül jön, még jobban, mint a családi pótlék. Ricsi, a nagyfiú szok még pénzt adni, és még többet is ad, mint amire az anyja számít, de hát egy ekkora családban kevés ez a pénz, amit hárman össze tudunk kalapálni.</p>
	<p class="block_5"></p>
	<p class="block_3">Vannak, akik azt mondják, hogy most már, hogy letettem a KTI vizsgákat, rendes fizut kapok, de én nem vagyok ebben olyan biztos. A belsőket is le kell tennem, azaz ÁVU-ból (Állomási Vezénylési Utasítás) és BizBerből (Biztosítóberendezések) is kell, és csak utána leszek önálló, addig fa vagyok. Vagyis felügyelet alatt. Így kell aláírnom a Naplóban is, ha valami bejegyzés van, mondjuk átadás-átvétel: a (vezeték)nevem, és hogy fa. Anti, a bakterom is mondta, hogy most még akármit rontanék el, nem lehetne felelősségre vonni, mert felügyelet alatt vagyok, és őt kapnák el. Mondtam neki, hogy ne aggódjon, mert nem áll szándékomban semmi ilyesmit tenni.</p>
	<p class="block_3">Szóval ha nem önállóan dolgozom, és a felelősség sem az enyém, miért fizetnének rendes lóvét? De ez majd úgyis kiderül péntekhez egy hétre.</p>
	<p class="block_5"></p>
	<p class="block_3">Arra ugye emlékszünk még, hogy a tanfolyamvezetőnő felhívott annak idején, hogy miután nem vittem be a nemtudom milyen papírt nemtudom hová arról, hogy én beteg vagyok, így a második vizsgaidőpontomon a KTI azt mondta, hogy NFM (nem felelt meg) vizsgám van, és ez azt jelenti, hogy hiába mennék át a legközelebbin, nem kaphatok egy fillért sem. Mert hogy pártízezer forint jár annak, aki átmegy az elsőn. Én meg ugye letettem élből mind az írásbelit, mind a szóbelit, de cseszhetem, mert a KTI szerint megbuktam az elsőn &ndash; ami tkp. a második volt.</p>
	<p class="block_3">Amire &ndash; a másodikra - el sem mentem, mert begsiben voltam. Hát az anyjukat! Ha be tudom vinni a papírt, akkor be tudok menni vizsgázni is! De ha beteg vagyok, akkor meg nem vizsgázhatok!<br class="calibre1" />És miért utólag kellett megtudnom, hogy nekem be kellett volna vinnem azt a papírt? Arra gyanakszom, hogy valaki, talán pont ez az öreglány, nem adta le, és utólag rámlőcsölte, mintha valóban az én hibám lenne. És még ma sem tudjuk, hogy kinek a sara volt, hogy az első vizsgaidőpontra tizennégyünknek összekeverték a személyes adatait. Lehet, hogy pont ő volt!</p>
	<p class="block_3">Többen is panaszkodtak a tanfolyam alatt, hogy hanyagul végzi a munkáját: nem adja ki a jelenlétiket, ha lementek érte az elsőre, akkor azt mondta, hogy a következő szünetben menjenek vissza érte, holott semmi dolga nem volt… Aztán a következő szünetben sem adta ki, vagy nekiállt kapkodni, mert elfelejtette. Ezek után minden rosszat el tudok képzelni róla! (Egyébként nekem még most sem szólt, hogy azt a rakás könyvet meg miegymást, amit tanfolyás elején kaptunk, vigyem vissza. Ki vagyok rá váncsi, mikor jut az eszébe. De legalább ha el tudnám passzolni!)</p>
	<p class="block_5"></p>
	<p class="block_3">Pedig rohadt jól jött volna az a zsé most, hogy jön a beiskolázás</p>
	<p class="block_3">Ugyanabból a minimálbérből próbáljuk megoldani, amiből a kajánk is alig jön ki!</p>
	<p class="block_3">Már meg sem említem a rengeteg adósságunkat, amiket képtelenek vagyunk törleszteni: a nyolcszázezer forintos villanyszámlát, ami szerintem úgy jött ki, hogy összeadták az életkorunkat, és beszorozták az aznapi dátummal. A háromszázötvenezer forintos vízszámlánkat, mintha mi egy nyilvános fürdőt bérelnénk egy meleg- és két hidegvizes óriásmedencével. A Provident adósságomat, amit nem vagyok képes még havi húszezrével sem törleszteni, és nem is jönnek jelentkezni érte már hónapok óta, de most már nem is kell, mert kaptam tőlük egy papírt, hogy ha nem fizetem ki 30 napon belül a négyszáz-nemtudomhányezer forint tartozást, amit háromszázötvenezer forint kölcsönről vertek fel, akkor felkerülök a nemtudom milyen listára, ami a bár lista utódja &ndash; bár tudnám, minek kell mindig mindennek megváltoztatni a nevét, holott azt sem tudom, hogy a bár mit jelentett, azon kívül, hogy magas árszínvonalú italozó helyiség, ahol egy feles kerül annyiba, mint ugyanabból a piából egy fél üveg a boltban…</p>
	<p class="block_4"><span class="text_1">Nem egyszerű!</span><span class="text_2"><br class="calibre1" id="calibre_link-55" />
</span></p>
	</div>

<div class="calibre" id="calibre_link-1">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. július 29. 19:43 </p>
	<p class="block_2"><a href="https://nyitvavana.blog.hu/2018/07/29/arccal_a_vasut_fele_298" class="text_">ARCCAL A VASÚT FELÉ</a></p>
	<p class="block_3">Július 15-én, vasárnap volt az első olyan éjszakai műszakom, amikor Anti, a bakterom úgy döntött, hogy bent kell maradnom egész éjszaka. Addig hazaküldött a 21:41-essel úgy, hogy az ötórásival (ami 4:59-kor indul Örkényből) menjek vissza. Egyszer elaludtam, hiába állítottam be a csodaórát négyre, nem szólalt meg. (Még mindig nem jöttem rá, hogy hogyan lehet rávenni arra, hogy biztosan megszólaljon a kért időpontban.) Hat óra egy perckor ébredtem, tehát leghamarabb a hétórásival mehettem volna vissza Dabasra, de mire megérkezek, már 5 perce lejárt a munkaidőm. Akkor már megvolt A. telefonszáma, felhívtam és azt mondta, semmi baj, de utána úgy döntött, hogy jobb, ha ottmaradok éjszakára, mert „ezt is meg kell tanulni”.</p>
	<p class="block_5"></p>
	<p class="block_3">Abban igaza volt, hogy némileg bonyolultabb volt a júliusi menetrend, mert 22-éig vágányzár volt, vagyis Lajosmizsétől Dabasig jártak a vonatok, onnan busszal kellett továbbmenni Kökire. Onnan meg már több vonat is bejár a Nyugatiba, azzal már baj nincs.</p>
	<p class="block_3">Namost úgy van a menetrend, hogy este már nem jön Mizse felől vonat, de Pest felől még megy vagy három, reggel pedig pont fordítva, van egy „szerelvényvonat”, ami azt jelenti, hogy nem szállít utasokat Táborfalváig, csak vissza. Miután lezárták a Köki-Dabas szakaszt azzal az ürüggyel, hogy javítják az aljzatot, de gondolom szokás szerint csak az idejüket számolták el, és kijártak aludni, vagy nem tudom… szóval szerelvényeket kellett hozni Mizséről, amik aztán visszafelé vittek volna utasokat, de ez csak egy-két embert jelentett vonatonként. Nekünk azért át kellett dobni a vasat hol a kettesre, hol a hármasra, meg még le kellett vezényelni egy tolatást is az egyik vágányról a másikra, hogy rácsatlakozhasson a mellette álló vonatra. Amikor én bealudtam éjszaka, pont tré volt mindkét vonat és először a hármasról a kettesre állt át az egyik, hogy ráálljon a másikra, aztán amikor ez nem sikerült, akkor a másodikról hátul, a kezdőponti (pesti) oldalon keresztül &ndash; legalább a kettes őrhelyen lévő bakter is csinált valamit, mert egyébként három héten keresztül semmit sem! &ndash; átment a hármas vágányon keresztül vissza a kettesre, az imént odaállt vonat ELÉ, de ő sem tudott elindulni… Szóval Antikám a cső rossz végén volt azon az éjjelen. Így hát ahogy a reggel hétórási bejárást elcsesztem egy késéssel, úgy tettem az éjszakai otthonpihenéssel is.</p>
	<p class="block_5"></p>
	<p class="block_3">Elment egy bakter, és az ő laticeljét örököltem meg, amin azért látszott, hogy jópár éve szolgálatban van. Kaptam egy szekrényt is, de szerintem a mosdó melletti legutolsót kellett volna, ennek ellenére a mellette levőt akarják rámlőcsölni, mert azt nem lehet kinyitni, de ha sikerült, akkor meg becsukni nem tudod. Még mondja Antikám, hogy „ezeket meg nemrég foglalták el”, és rámutat az ajtóval szembeni szürke szekrényekre, amik eddig lakat nélkül tátongtak üresen. Hát dugjátok fel magatoknak!<br class="calibre1" />Mondjuk a szivacsot betettem, nehogy valaki elhappolja vagy kidobja azzal az ürüggyel, hogy kint volt, nyilván nem kellett senkinek.</p>
	<p class="block_5"></p>
	<p class="block_3">A. úgy alszik, hogy összetolja mind a négy széket és arra teszi az ő szivacsát. Igaza van, én is úgy csinálnám, ha tehetném, de hát én csak felügyelet alatt vagyok, az olyan, mint a segédmunkás, vagy inkább olyan, mintha ott sem lennék, de azért ott kell lennem persze, és ugyanúgy kell dolgoznom, mintha szólóban lennék, csak kevesebb a fizetésem, és kevesebbek a jogaim, mert nekem a földön kell megágyaznom magamnak. Ráadásul A. biciklije mellett, mert ő azzal jár munkába, és a két szekrény között tartja úgy, hogy valahányszor benyúlok a hűtőbe, el kell fordítanom a kormányt, hogy az első keréktől ki tudjam nyitni a frigó ajtaját.</p>
	<p class="block_3">De nem ez a legnagyobb bajom, hanem reggel, amikor én már felkelnék, mert naplóznom is nekem kell, meg dolgoznom is, és arra a 10-15 percre leülnék, de nem tudok. Ugyanis az összes széken a bakterom terpeszkedik az ő hatvan kilójával &ndash; minek is kelne fel, amikor semmi dolga nincs? -, én meg a pocakom miatt nem ülök a földre, mert akkor nem kapok levegőt. Tehát vagy lefekszem arra a keskeny helyre, és onnan tápászkodhatok fel, vagy ácsoroghatok.</p>
	<p class="block_3">Például két vonat között meg akartam reggelizni. Kiálltam a bakterház elé, és ott ettem állva, mint egy vasutasló. Már majdnem végeztem a szendvicsemmel, amikor kijött utánam, és volt képe ezt mondani:</p>
	<p class="block_3">- Elpakoltam volna az ágyamat, de nem tudtam, mert útban volt a szivacsod.<br class="calibre1" />Az szentigaz, hogy ott hagytam leterítve, mert oda dőltem volna vissza, ha végzek a következő vonattal. De ő nem tudta volna felszedni?<br class="calibre1" />Megmondom, hogy miért nem volt jó a dumája. Ilyeneket mesél nekem, hogy lusta kimenni egy pohár vízért &ndash; ő persze nem ezt a szót használja -, és inkább rászól az asszonyra:</p>
	<p class="block_3">- Nem ittál már régóta. Menj, igyál meg egy pohár vizet! És ha már kimész, hozhatnál nekem is egyet.</p>
	<p class="block_3">Tehát mindig, de mindig úgy csomagolja a dolgokat, hogy te legyél a hibás, ne ő, sőt még te legyél neki hálás azért, mert ő megérti ugyan a problémádat, de hát hogy is tudna rajtad segíteni…<br class="calibre1" />Nem ő volt a bunkó, hogy nekem állva kellett kajálnom, mert ő még lustizna egy kicsit, hanem én vagyok a hanyag, mert nem engedtem, hogy segítsen rajtam! Persze ő megérti, és meg is bocsátja nekem…</p>
	<p class="block_3">Anyád!</p>
	<p class="block_3"><br class="calibre1" />Mondjuk egyébként elég jól megvagyok vele, egy-két ilyen húzásától eltekintve. Pl. elmondta, hogy a múltkor zöld rövid nadrágban és félmeztelenül volt szolgálatban, úgy is ment ki sorompót tekerni, és úgy is állt ki vonatot fogadni. Persze valamelyik buzgómócsing mozdonyvezető (pontosabban „csak” motorkocsivezető, mert az nő is lehet, bár itt még csak pasikat láttam a vonalon) beköpte. Pedig nekik farmerjeans és jacket (farosgatya és dzseki, tudod!) a munkásruhájuk, talán ettől is hiszik azt, hogy ők afféle magasabbrendű népség. Kijött egy nő, és faggatta Antit, hogy mi volt ez, ő meg előadta:</p>
	<p class="block_3">- Ja, igen, aznap itt volt egy ürge! Be volt drogozva, vagy beivott, én nem tudom, alig tudtam elkergetni innen!</p>
	<p class="block_3">Szóval nagy fasz az öreg, mert hogy 62 éves, de a boogie még mindig benne van a lábában.</p>
	<p class="block_3">Aztán hál’Istennek elment szabira, mert 26-án már Robival, egy fiatal sráccal voltam szoliban. Ez nappal volt, másnap éjjel meg azt mondta, hogy a 21:41-essel haza mehetek.</p>
	<p class="block_3">- És hányassal jöjjek vissza? Az ötórásival?</p>
	<p class="block_3">Értetlenül nézett.</p>
	<p class="block_3">- Miért akarsz visszajönni?</p>
	<p class="block_3">Mondjuk ehhez hozzátartozik, hogy előtte szinte egész végig egyedül voltam, mert hol a forgalmi irodában kávézott, hol elment bevásárolni &ndash; a Vera, aki felnyomott, amikor lekéstem azt a bizonyos vonatot, és az első dolga az volt, hogy beírt az eseménynaplóba, még a vadiúj biciklijét is odaadta neki, hogy el tudjon menni a kínaiba kajáért. Nem önzetlenül, naná, mert ő is vele vásároltatott be.</p>
	<p class="block_3">Illetve Vera mindig az egyes őrhelyen szolgálatban lévő bakterral szokott bevásároltatni. Na megállj, csak legyek már önálló!…</p>
	<p class="block_3"><br class="calibre1" />Szóval szinte egész végig én nyomtam egyedül, és mondhatom, tökjól ment. Jó, a naplózásnál rögtön az első sort elcsesztem, de aztán belejöttem, mint kiskutya az ugatásba, és még élveztem is. Én ki vagyok békülve magammal, szívesen vagyok egyedül, és a két vonat óránként nem annyira sűrű, hogy belerokkanjon az ember, és nem is annyira ritka, hogy unatkozni kezdjek. De hát könyv is van velem, meg Mp3 lejátszó, amin rádió is van, meg végsősoron szeretek csak úgy ücsörögni a semmidobozomban (nézd meg Mark Gungor előadásait a Youtube-on!) sőt, ha gondolkodni kell egy kicsit, még arra is kapható vagyok. Jó lenne már szólóban és több pénzért gályázni!</p>
	<p class="block_5"></p>
	<p class="block_3">Még hétfőn nappal és keddről szerdára is együtt leszünk, és ha akkor is haza mehetek este, akkor profi lesz. Legközelebb meg augusztus 11-én megyek majd, még nem tudom, hogy ki mellé, mert sok a vizsgáztatni való és kevés a vizsgáztató, jövő hónapban is fa leszek. Valószínűleg kabátgombokért.</p>
	<p class="block_4"><span class="text_1">Nekem ez a Vasút eddig tiszta ráfizetés volt!</span><span class="text_2"><br class="calibre1" id="calibre_link-56" />
</span></p>
	</div>

<div class="calibre" id="calibre_link-9">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. augusztus 14. 17:23 </p>
	<p class="block_2"><a href="https://nyitvavana.blog.hu/2018/08/14/augusztusi_hullocsillagok" class="text_">AUGUSZTUSI HULLÓCSILLAGOK</a></p>
	<p class="block_3">PÉNZ?... folytatás</p>
	<p class="block_3">Na persze nincs vége a megpróbáltatásoknak! Nem sokkal azután, hogy feldobtam a PÉNZ? AZ A LEGKEVESEBB! c. blogomat, jött egy levél a MÁV-tól. Egy számomra ismeretlen pasi írt, és úgy kezdődött, hogy „Tisztelt Uram!” Az állt benne, hogy van egy ügyvédnő, akinek az irodája levon tőlem több mint kilencmillió és négyszázezer forintot a jövedelmem 33%-ával már a júliusi fizetésemből.</p>
	<p class="block_3"><br class="calibre1" />Persze felhívtam az irodát. Hétköznaponként csakis 8 és 10 óra között lehet, személyesen pedig kizárólag jogi képviselőket fogad, előzetes bejelentés után. Nekem, földi halandónak, maradt a telefon.</p>
	<p class="block_3"><br class="calibre1" />Második kísérletre vette fel egy nőszemély, és közölte, hogy nincs bent az ügyvédnő. Igen, tud az ügyemről, elárverezték az Őszike utcai kéglit, de ezzel nincs rendezve a negyven millió (!) feletti tartozás, ezért ők behajtják rajtam a maradékot. Kaptam is mindenről papírt.</p>
	<p class="block_3">Persze azok Csávolyra jöttek, és Nena nem tartotta szükségesnek a hivatalos papírjaimat utánam küldeni, de most, hogy jófiú lettem, és olyan helyen dolgozom meg lakom, most már mindenki megtalál. Ez már a harmadik kalandom különböző behajtókkal, de pl. a Provident is küldött egy papírt, hogy ha 30 napon belül nem fizetem ki a négyszázvalahány-ezer Ft tartozásomat, akkor felkerülök arra a listára, ami a BAR utódja. Ezt már írtam, de elképeszt, hogy ha hónapokig nem jelentkeztek a 20-20 ezer forintért, honnan veszik, hogy én be tudok és akarok fizetni egyszerre majd’ félmilliót!</p>
	<p class="block_3">Már nem is beszélve arról a kétszáz misiről, amivel a pásztornak tartozom, mert befogadott, amikor a dögevő Miki kirúgott. Hát honnan a francból szerezzek én ennyi pénzt?!</p>
	<p class="block_3">Ezzel a háttérrel nem bírtam megállni, hogy be ne szóljak:</p>
	<p class="block_3">- És persze ezt augusztusban kell elkezdeni. Ebből a pénzből akartuk fizetni a beiskolázást.</p>
	<p class="block_3">Erre még ő kapta fel a vizet.</p>
	<p class="block_3">- Ez nem úgy megy! Itt a behajtó dirigál!</p>
	<p class="block_3">- Elég szomorú…</p>
	<p class="block_5"></p>
	<p class="block_3">ARCCAL… folytatás</p>
	<p class="block_3">Az ARCCAL A VASÚT FELÉ c. blogomat ott hagytam abba, hogy milyen rendes a Robi, hogy elenged este, és reggel nem kell visszamennem. Hát július 30-án is vele voltam nappal, és az én zselés tollammal vezettem a naplót. A vasutasok kapnak tollat, de én csak fa vagyok, vagyis felügyelet alatt, nekem nem jár. Ahogy munkáskesztyű sem, de nekem kell a váltót kenegetni, nekem kell naplózni a saját tollammal… Na és elcsesztük a dolgot, mert a váltókarbantartást csak elkezdtük, de nem fejeztük be.</p>
	<p class="block_3">Ez úgy van, hogy két vonat között bepacsmagolom a sínszékeket, de hogy ne legyen feltűnő, hogy fél óra alatt kész vagyunk vele, egy későbbi időpontban beírjuk, hogy mikor végeztünk. Mi meg elfelejtettük.</p>
	<p class="block_3"><br class="calibre1" />31-én este mondta a Robi, hogy milyen ciki lesz, hogy ha jön egy ellenőrzés, hát írjuk már oda a lap aljára, hogy végeztünk. Igen ám, de én meg kitettem itthon a szemüvegemet, amikor annak az ügyvédnőnek a telefonszámát böngészgettem, és nem tettem vissza a zsákba. A toll meg a szemüvegtokban volt.</p>
	<p class="block_3">Na, felajánlottam, hogy ha este hazaenged, reggel visszajövök és beírjuk azt a plusz sort, talán nem fogják a fejünket venni, hogy rubrikán kívül könyvelünk.</p>
	<p class="block_3">Reggel pedig ismét elaludtam.</p>
	<p class="block_3">És rájöttem, hogy miért van az, hogy három alkalommal is elkéstem, mert nem szólt a hiper-szuper óra!</p>
	<p class="block_3">Ezt Zolikának köszönhetem!</p>
	<p class="block_3">Ugyanis ez a nagyon pöpec óra ilyeneket tud, hogy ha hozzáérsz, vagy hangosabban rászólsz, pár másodpercre felvillan a kék színű háttérvilágítás. Az órát a tévé fölötti polcon tartjuk, és miután éjjel-nappal szól a zajláda, hát sűrűn felvillan a világítás.<br class="calibre1" />Zolika, szegény, kétéves korában megállt az agyi fejlődésében. Ha elkapja az álmosság, bárhol és bármikor képes elaludni. Ez azt jelenti, hogy éjjel viszont van egy pár óra, amikor nem alszik, míg mi többiek igen, és ilyenkor unatkozik és kóborol a lakásban.<br class="calibre1" />Namost ha adsz neki valamit, azt szétszedi ripityomra, de ha talál valamit, azt általában nem bántja. Esetleg megnézi, forgatja, mint bolond gyerek a zsíros kenyeret, vagy leszed róla egy matricát, ha van rajta… És amikor kivilágosodik a vekker kijelzője, és Zolika éppen ott guberál a mellette lévő vitrinben, mert számtalanszor rajtakaptam, akkor megtapogatja.</p>
	<p class="block_3">Az órán pedig a hátlapján felül, középen van egy gomb. Ha ezt megnyomod, elhallgat a csengetés. Vagy nem fog szólni, hiába állítottad be. És onnan tudom, hogy megtapogatta, és ezzel kikapcsolta az ébresztő funkciót, hogy utána már hiába érsz hozzá vagy kiabálsz mellette, nem világít. Működik rajta minden, mutatja az időt, a naptárt, a hőmérsékletet… csak nem ébreszt. És nem világít addig, amíg ismét hátul meg nem nyomod azt a gombot.</p>
	<p class="block_3"><br class="calibre1" />Hát így alakult, hogy nekem a hétórási helyett a hatos vonattal kell munkába mennem, és Antikám nem enged haza éjszakára, mert nem jövök vissza reggel. És nem sikerült beírnunk, hogy előző éjszakai szolgálatunk alkalmával befejeztük a váltókarbantartást.<br class="calibre1" />Köszönöm, Zolika! Ne várd meg, hogy hálás legyek érte!</p>
	<p class="block_3">&nbsp;</p>
	<p class="block_3">Már 9-én rajta volt a számlámon a fizetés. Ez most csütörtökre esett, és felkerekedtünk az asszonnyal, hogy elköltsük.<br class="calibre1" />91 rugót kaptam. Neko szerint ez nagyon kevés, szerintem meg akkor nem a minimálbért kaptam, hanem normális fizetést, hiszen az egyharmadát levonta ez az utolérhetetlen ügyvédnő.</p>
	<p class="block_3">Na, bringára kaptunk, és tekertünk befelé a Takarékhoz, mert ott van legközelebb ATM. Nem olyan sok van, csak a másik távolabb van vagy kétszáz méterrel a Polgármesteri Hivatal oldalában.<br class="calibre1" />Már többször is szórakoztam azzal, hogy Neko mellé tekerek, hagyom futni a gépet, amíg ő pedálozik, és megkérdezem:</p>
	<p class="block_3">- Ja, a tiéd hajtani kell?</p>
	<p class="block_3">És valóban, az én gépem sokkal jobb állapotban van, nagyobb is, könnyebben gurul és jóval kisebb energiával eljutok mindenhova, mint ő.</p>
	<p class="block_3">Egy kicsit lejt az út a falu felé, így ha nem tekerek is, könnyen utolérem helyenként. Ráadásul balról két kiscsaj fordult volna ki az útra, egy kicsit begyorsítottunk, hogy ne kelljen letenniük a lábukat. Nagyobb lendületben voltam, mint egyébként, közelebb is kerültem az asszony gépéhez, és látszott, hogy Neko már lesi a helyet, hogy hol hajtson fel a járdára, mert hol kiment jobbra az úttest szélére, ilyenkor én balra húzódtam, hol beljebb jött, hogy esetleg nagyobb ívben hajtson fel, ilyenkor kicseleztem jobbra. Ez így ment egy párszor, aztán egy hirtelen mozdulattal befordult jobbra, hogy az útszéli füves részen keresztül felhajtson a járdára.</p>
	<p class="block_3">Érdekes, hogy előre láttam az egészet. Ha nem estem volna el, talán elfelejtem és soha nem jön elő ez a kép, de így, hogy „bejött”, tényleg csak azt tudom mondani, hogy előre láttam.</p>
	<p class="block_3">Neko hátsó kereke elkapta az én elsőmet és magával sodorta.<br class="calibre1" />Igazság szerint már húztam a jobb fékkart, ami a hátsó kerékhez szól, de ezzel csak lassítani szoktam, mert elég puha. Aztán amikor már elkapta az első kerekemet, húztam a bal oldali kart is, de akkor már késő volt. A kerék fordult, a bringa meg egyenesen akart továbbmenni, és szerény egy mázsám még tohonyábbá tette.<br class="calibre1" />Neko hátsó kereke kiakadt az első kerekemből és továbbgurult, nekik nem lett semmi bajuk. A kerékpárom elborult balra úgy, hogy a bal térdem ért először földet, a kormány bal oldala tompította a bringa esését &ndash; de nem az enyémet -, én félig előre, félig balra gurultam a két tenyeremen keresztül és seggre ültem. Még volt valamennyi lendületem, azzal hanyatt borultam, de csak azért, hogy ne kelljen megfeszítenem a hasizmomat (már azt a kicsit, ami megmaradt a zsigeri zsírok között), négykézlábra fordultam és felálltam épp szemben a megszeppent csajokkal.<br class="calibre1" />Neko megfordult.</p>
	<p class="block_3">- Mit csinálsz?</p>
	<p class="block_3">- Elesek.</p>
	<p class="block_3">Persze kiröhögött, és közölte velem, hogy hülye vagyok, de ha jól viselkedem, kapok majd egy fagyit.</p>
	<p class="block_3">Kivettem 90-et és ugyanazzal a mozdulattal oda is adtam a pénzügyminiszteremnek, ezzel tárca nélkül maradtam, majd bementünk a patikába, hogy sorba álljunk egy negyed órát.</p>
	<p class="block_3">Igazából nem is azért, hanem hogy vegyünk Betadint, gézlapot meg sebkötözőt, de eltartott vagy 15 percig, mire sorra kerültünk.</p>
	<p class="block_3">Neko ellátta a sérülésemet, aztán bevezényelt a Százezer forintos boltba. (Ez ugye a Százforintos akar lenni, de amikor még egy éve otthagytam több mint 30 rugót, akkor átneveztem a helyet.) N. panaszkodott, hogy nem fogunk húst kapni. Mondom neki, hogy akkor ne ide menjünk, hanem a henteshez, és csak utána jöjjünk ide, de megkeményítette magát. Ismét ottfelejtettünk majdnem egy harmincast, és amikor kijöttünk, megint közölte, hogy nem valószínű, hogy ma húshoz fogunk jutni. Feltoltuk a bringákat a járdán, de már félútról láttam, hogy bezárt a hentes. N. engem hibáztatott, én őt.</p>
	<p class="block_3">- De ha húsért megyünk, nem találtuk volna nyitva a Százast!</p>
	<p class="block_3">- Nem igaz, mert a húsos zárt be előbb, mert elfogyott a portékája! Ha oda megyünk először, húst is kapunk, és ez a szar is nyitva lett volna.</p>
	<p class="block_3">Abban viszont megegyeztünk, hogy el kell menni fagyizni.</p>
	<p class="block_5"></p>
	<p class="block_3">Annak a háznak a kertjében, aminek a földszintjén a dohánybolt van, áll egy kis pavilon a kézműves fagyikkal. 250 egy gombóc, de nagyon finomak. N. adott egy rugót, hogy vegyek egy háromgombócosat magamnak, amíg ő beugrik a tüdővészboltba hüvelyt vásárolni. Megleptem magam egy csoki-kapucíner-pisztácia kombóval.</p>
	<p class="block_4"><span class="text_1">Reggel még ő választotta ki nekem azt a szürke pólót, amin egy futó férfi van, és fehér betűkkel ráírták, hogy train, work, run (edzz, dolgozz, fuss). A fehér betűk alatt fekete árnyékolás van, tehát ha nem is rikító, de elég sokszínű ruhadarab. És én azt leettem. Mind a három ízből volt rajta. Na, hát most már a Jóisten sem moshatja le rólam, hogy egy haszontalan kisgyerek vagyok, aki hol a bőrt nyúzza le a térdéről, hol leeszi magát fagylajossal!</span><span class="text_2"><br class="calibre1" id="calibre_link-57" />
</span></p>
	</div>

<div class="calibre" id="calibre_link-21">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. augusztus 25. 20:19 </p>
	<p class="block_2"><a href="https://nyitvavana.blog.hu/2018/08/25/fa_155" class="text_">FA</a></p>
	<p class="block_3">A naplóba (is) úgy kell aláírnom, hogy a nevem után odabiggyesztem, hogy fa, vagyis felügyelet alatt. Szerintem senki nem volt még ilyen sokáig gyakornok.</p>
	<p class="block_3">Majd fura lesz úgy aláírni, hogy nem írom ki.</p>
	<p class="block_5"></p>
	<p class="block_3">22-én szerdán oktatáson kellett megjelennünk. Dabas állomásról hárman mentünk, Anti, Katona Misi, aki egy duci idősebb bakter, meg én. Láttam, hogy Antival aláírattak egy papírt, hogy kiküldetés címén kap aznapra ötszáz forintot. Nekem nem kellett ilyesmivel foglalkoznom, ahogy a ruhapapírt sem kaptam meg.<br class="calibre1" />A ruhapapír olyan, mint egy menü, ahol kiválaszthatod, hogy milyen ruhát vagy kiegészítőt &ndash; pl. hátizsákot &ndash; választhatsz, és az hány pontot jelent. Ugyanis minden évben kapsz x pontot, amit erre fordíthatsz. Ezzel a papírral kiválasztod és megrendeled a cuccot, amit aztán kiküldenek. Afféle béren kívüli juttatás.<br class="calibre1" />Amióta a Vakály aláíratta velem a májusi tisztaságcsomagot, amiből persze semmit nem kaptam, kissé érzékeny vagyok ezekre az adható kategóriájú dolgokra.</p>
	<p class="block_5"></p>
	<p class="block_3">Amikor Kökin felszálltunk a vonatra, ketten elfoglaltak egy négyes üléscsoportot. A folyosó felőlire ültek, az ablak mellettiekre a pakkjukat tették. Nekem már nem maradt hely, máshová kellett csücsülnöm.<br class="calibre1" />Vágom ezt a dolgot, mi is megcsináltuk mással. Utoljára a Mikivel ketten közösítettük ki az ő szintén rövidlátó ismerősét, a Dankó Gyurikát, és még jót is mulattunk rajta. Most ők tették velem, így is megerősítve a kettejük között levő összetartozást, és talán a velem megesett hülyeségeket tárgyalták, esetleg jól kiszínezve. Mondom, ismerem ezt, de nem esett valami jól.</p>
	<p class="block_5"></p>
	<p class="block_3">A tanfolyam semmi újat nem adott, inkább csak az ismert, tanult dolgok felfrissítése volt a cél. A végén kaptunk egy A5-ös kis papírt, amin egészen apró betűkkel bizonyították az azt elolvasó számára, hogy részt vettünk a fejtágításon.</p>
	<p class="block_3">Visszafelé már nem is próbáltam melléjük sodródni, békésen olvastam magamban és letojtam a fejüket.</p>
	<p class="block_5"></p>
	<p class="block_3">Mondjuk ez a visszaút nem volt annyira zökkenőmentes, mert persze úgy jöttünk be Fradiból, hogy az előző már elment, volt több mint 50 percünk. Előttem mentek be a plázába, én is beszivárogtam, de a klotyó felé vettem az utam. Hetek óta hasmenésem van. Mondjuk a lájtosabb fajtából, de azért kellemetlen. Aztán kiültem a 9-10-11-es vágányokhoz. Ezek csak idáig jöttek, mert pár járat nem megy be a Nyugatiba, néhány meg igen. Olvasgattam, aztán megjelent a két nagyember is, a szélesebbik rákérdezett, hogy mit mondott Andi, a vezénylőnk, jár-e a kiküldetés lóvé. Hirtelen az lett a benyomásom, hogy ezek jót mulattak a hátam mögött. Mondtam, hogy nem jár, már csak azért sem, mert hogy ide vagyok vezényelve. Erre Anti azt mondta, hogy igen, mert ők Dabasra, Miska meg azt, hogy akkor viszont nekem azért járna a kiküldetés pénz, mert Dabason dolgozom.<br class="calibre1" />Azt is mondta, hogy a ruhapapír vagy mi a szösz is csak egy év után jár, és az egy évet az összes vizsga letételétől számítják. Ami azt jelenti, hogy jövőre sem kapom meg, mert akkor még nem telik le az év, hanem majd 2020-ban.</p>
	<p class="block_5"></p>
	<p class="block_3">A mizsei vonatnak 33-kor kéne indulnia Kökiről, viszont nem sokkal előtte ért be. Nem számít, nekünk elég egy-két perc, hogy megrohamozzuk, és már mehetünk is. A párszáz emberből senki nem jött rá, hogy a 15:33-as indulás egy órával később lesz időszerű!<br class="calibre1" />Elmúlt 33, meg 34 is, és már majdnem elkezdtünk türelmetlenkedni, amikor jött egy varázsló, aki végigkiabálta a szerelvényt, hogy a négyes vágányról indul a 14:33-as.</p>
	<p class="block_3">Sűrű káromkodások közepette leszállt az egész bagázs. Nekem még átvillant az agyamon, hogy maradok a helyemen és ezzel megyek egy óra múlva, de aztán inkább elindultam a többiekkel. Szerencsére az elöl menőknek volt annyi esze, hogy nem a csövön keresztül mentek fel a lépcsőn, le a lépcsőn, hanem a vágányok közti korlát átjáróján keresztülnyomulva értük el a négyest. Már rég ki kellett volna mennie, de volt bennük annyi becsület, hogy ha elcseszték az utastájékoztatást, hát várnak még öt-hat percet.<br class="calibre1" />Ócsáig álltam, aztán leszálltak annyian, hogy le tudtam ülni.</p>
	<p class="block_1">&nbsp;</p>
	<p class="block_3">Másnap vártam a távközlés vizsgámat. Először kijött két ember, akik az egyre rosszabb állapotban lévő sorompót próbálták helyrepofozni. Egy gyűrött arcú, lefittyedt ajkú zsidó ember és egy fiatalabb, pocakos srác jött és sűrű káromkodások közepette szelídítették a vörös-fehér sávos gonosz szerkezetet. Aztán megjött még két ember, akik a frissen, pár hete kicserélt váltót, ill. az ahhoz tartozó sínszálakat mérték be, hogy mennyire párhuzamosak. Az utóbbi pár előbb elment, mire kijött az a szakállas fickó, aki a tanfolyáson is oktatta a távközlést.<br class="calibre1" />Most már restellem, hogy lusta voltam itthon előkapni azt a spirálfüzetet, amibe a suliban jegyzeteltem. Az a két-három óra, amit erről tanultunk, percek alatt átnézhető lett volna, de szegénykém nyilván csupa olyannal találkozik, aki leszarja a távközlést, és nem készül még erre sem. Ahogy mondta a tudnivalókat, úgy ugrottak be a dolgok. Hát persze, 4.5 V-os telep működteti a mikrofont! És csakis a mikrofont, hiszen az a feszültség jelenik meg az LB (Local Battery) jellegű telefon hangszórójában is! A hívójelzés 230 V-tal megy, de ha lenyekken a hálózati áram, a kurblival &ndash; ami NEM kurbli, hanem indukciós kar &ndash; jelezzük, hogy kivel akarunk beszélni. És így tovább, összesen talán hat mondatban.</p>
	<p class="block_3">Aztán közölte, hogy most megvagyunk az oktatással egybekötött vizsgával, és tőle is kaptam egy A4-es lapot, amin azt igazolja, hogy megfeleltem.</p>
	<p class="block_1"></p>
	<p class="block_3">Már elég jól megy ez a vasutas meló! Még a naplózás is OK, ha egy kicsit magam tudok lenni, és odafigyelek, de ha az Anti ott áll a vállam mellett és sürget, akkor van, hogy elcseszek egy-két beírást.<br class="calibre1" />A tennivalók pedig nem bonyolultak. Kapsz egy lapot, amin rajta vannak a vonatszámok. A párosak a kezdőpontból (Budapest) érkeznek az állomásra, vagyis közvetlenül Inárcs felől, a páratlanok a végpontból, ami Lajosmizse, de közvetlenül Örkény.<br class="calibre1" />Közvetlenül, mondom, pedig arrafelé még ott van Gyón és Hernád is, csakhogy ezeken a két megállón (nem állomás!) nincs szolgálat.<br class="calibre1" />Na és miután az 1-es őrhelyen vagyok, ez az állomás végponti szolgálati helye, tehát ami KIFELÉ megy az állomásról, az Örkény felé megy, ami BEFELÉ jön, az meg onnan érkezik. A naplóba is „indul” vagy „érkezik” a bejegyzés módja. De hagyjuk most a naplót!</p>
	<p class="block_3">Jön mondjuk egy induló vonat. Itt sok dolgunk nincs, mert a kettes őrhely becsengeti, amikor látja közeledni, vagyis a telefonon lévő kapcsolón egy hosszút nyom. Középen az fszt, vagyis forgalmi szolgálattevő bemondja a vonatot, és hogy a harmadik vágány mellett kérem, vigyázzanak. Szinte minden a harmadikra jön.<br class="calibre1" />A csengetésre, mint Pavlov kutyája, kimegyek a sorompóhoz és letekerem. HA teljesen letekertem, el tudom fordítani benne a kulcsot és ki tudom venni. Ezt beviszem a bakterházba, ott beteszem a blokk-készülék kulcsnyílásába és elfordítom. Minden kulcsot 180<sup class="calibre5">O</sup>-ban fordítunk. HA elfordítottam, és a forgalmista kiadta a blokkot (kezelhetővé tette az emeltyűket), a V jelzéssel ellátott jelző karját felhajtom. Ez hosszú-hosszú bowden szállal van összekötve kint a sorompó előtti jelzővel, amit szemafor néven is ismerhetsz, a mozdonyvezető ebből láthatja, hogy szabad a pálya. A telefonon elhelyezett csengőgombbal három rövidet nyomunk, ezzel az fszt-t hívjuk. Nappal nem, de sötétben visszacsenget egy rövidet, ezzel az egyes őrhelyet hívja. Ilyenkor felveszem a kagylót, és közlöm vele, hogy szabad a kijárás a hármason. Tehát nem azért hívom, mert nem tudtam a sorompót letekerni, vagy elszakadt a vezeték, hanem ellenkezőleg, indíthatja a vonatot. Kiállok az ajtóba a kis esőfogó műanyag hullámlemez alá, és barátságosan integetek az elhaladó vonat vezetőjének. Közben persze nézem, hogy minden rendben van-e: elől világít-e a két egy síkban levő és fent a harmadik fehér lámpa, zárva vannak-e az ajtók, nem lóg-e ki utas mondjuk az ablakon, a tetőn nem szörföznek-e drogos fiatalemberek (ez a sport hál’ Istennek még nem terjedt el nálunk, na nem a drogra gondolok, hanem hogy a vonat tetején „utaznak” a fiatalok), nincs-e hőn futás, azaz nem izzik-e valamelyik kerék a beragadt fékpofától, és végül hogy hátul világít-e a két vörös lámpa és a helyén van-e a végjelző tárcsa. Aztán visszahúzom a jelzőt és visszaadom a blokkot. Ez úgy megy, hogy egy kart meghúzok és gyorsan tekerek vagy hatot-nyolcat-tizet az indukciós karon. Igen, ilyen van a telefonon is. Nem kell kettő-húsz, így állítjuk elő azt a kis feszkót, ami ahhoz kell, hogy működjön a szerkezet. Ezzel a blokkvisszaadással lehetetlenné teszem, hogy a továbbiakban bármit is változtassak a jelzők állapotán egész addig, amíg középről vissza nem kapom a blokkot.</p>
	<p class="block_3">Ezután visszafordítom a kulcsot, kiviszem, beteszem a sorompó zárjába, átfordítom és feltekerem a sorompót.</p>
	<p class="block_3">A bejövő vonatnál annyi a különbség, hogy hallgatom a rádiót (asztali adóvevő), hogy Örkényből mikor indult el a vonat. Általában „rendben” indul, ez azt jelenti, hogy egy perccel egész előtt. Kb. 15 perc alatt ér ide, és mivel 4 perccel érkezés előtt le kell csukni &ndash; ilyenkor szokott anyázni az autós, hogy „miért kell fél órával előbb letekerni azt a kurva vasat!”, hát azért, mert ha mégis véletlenül előbb ér ide, ne a kocsin keresztül menjen -, óra 11-kor kibattyogok, és kezdődik a szertartás. Bent a blokkszekrényen pedig először a B jelű (végponti oldalon vagyunk, a másikon A jelű) karral a főjelzőt, az Ej jelűvel az előjelzőt kezelem.</p>
	<p class="block_3">Várok. Ha látom az ablakon keresztül, hogy kijön a kanyarból a vonat, becsöngetek egy hosszút. Kiállok a „vonatfogadásra kijelölt helyre”, és integetek stb. Ha bejött a vonat, az előjelzőt húzom vissza, utána a főjelzőt, és visszaadom a blokkot. Kulcs, kivisz, sorompót teker. Aztán pihenj, folytasd tovább, mondjuk az olvasást.</p>
	<p class="block_3">Iskolás időszakban reggel 6:40-kor, vagy ha valamelyik vonat sokat késik, Dabason találkoznak a vonatok, vagyis itt keresztezik egymást. Ezt persze csak virtuális értelemben csinálják, mert az állomások között csak egy sínpár van, nem cserélhetik ki egymás közt a szerelvények, de ezt így nevezik. Ilyenkor „kereszt van”, vagy az egyik vonat „keresztje” a másiknak. Ekkor az egyik vonat a harmadikra jön be, mint rendesen, a másik meg a másodikra. Ha a „bejövő” jön a kettőre, előbb oda kell „átdobni a vasat”, és ha bejött, akkor visszadobni, hogy a harmadikról kijöhessen a „kereszt”.<br class="calibre1" />Bonyolult? Nem az. Olvasd el még egyszer, és rájössz, hogy nem.</p>
	<p class="block_3">Most kiderült, hogy 4-én jön majd valaki, aki levizsgáztat bizberből is (biztonsági berendezés). Még ÁVU-ból (Állomási Végrehajtási Utasítás) is kéne valamikor, de arról eddig nem esett szó, hogy mikorra tervezik az aktust. De a lényeg az, hogy amikor Anti összenézte a szeptemberi beosztásomat a sajátjával, kiderült, hogy nem leszünk egy bandába, tehát egyedül dolgozom végre!<br class="calibre1" />Bevihetem a laptopomat! Éjjel én alszom a négy széken, és nem a földről kell feltápászkodnom, hogy kimenjek sorompót tekerni! Zenét hallgathatok!</p>
	<p class="block_3">Megállj, Vasút, jövök!</p>
	<p class="block_1"></p>
	<p class="block_3">Valahol vettem egy sci-fi könyvet, Mélyállomás a címe, és olvasás közben rájöttem, hogy hiányzik az utolsó ív. Kénytelen voltam beiratkozni az örkényi könyvtárba. Fél évet fizettem ki úgy, hogy nem volt nálam 6 kiló, egy húszassal lógóban vagyok. Ott megvolt a könyv, ki tudtam olvasni. Kivettem még egyet, Ropi emlékiratai vagy mi, megjelent vagy 4 kötet, egy Ropi nevű sulis srác írja a vele megesett dolgokat. A gyerekek miatt hoztam haza, de én is kíváncsi vagyok rá.</p>
	<p class="block_3">Aztán a könyvtáros srác mutatott egy asztalt, amin ingyen elvihető kiadványok vannak. Vagy sok van belőle, vagy szakadtak, már nem érdemes kitenni a polcra. Két vastag Moldova kötetet hoztam belőle, meg egy vadiúj számtech témájút, pedig csak a negyedét vizslattam át. Jó hely, annak ellenére is, hogy szótárak például nincsenek.</p>
	<p class="block_3">Mondjuk azért nincsenek, mert átvittek a suliba minden iskolai témájú könyvet, de az Önkormányzat átvette az iskolai könyvtárat, persze a benne lévő könyvekkel együtt. Privatizáció…</p>
	<p class="block_1"></p>
	<p class="block_4"><span class="text_1">Miután nem volt tavaszunk, az ősz is el fog maradni, és majd valamikor januárban beköszönt a tél. Az összes népi megfigyelésünket ki lehet hajigálni az ablakon. Most is nem győzik beharangozni, hogy milyen viharok jönnek, de elszórt mennydörgésen kívül alig potyog néhány csepp lé az égből. Thor, a vihar istene most baromira nem ér rá, mert egy rakás róla szóló filmben kell szerepelnie.</span><span class="text_2"><br class="calibre1" id="calibre_link-58" />
</span></p>
	</div>

<div class="calibre" id="calibre_link-22">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. szeptember 09. 14:19 </p>
	<p class="block_2"><a href="https://nyitvavana.blog.hu/2018/09/09/szabadon_573" class="text_">SZABADON</a></p>
	<p class="block_3">Szeptember 3-án a Szalai Robi alatt kellett volna lennem nappal, 4-én pedig éjszaka, de kedden is áttettek nappalra, hogy kijöhessenek levizsgáztatni bizberből (biztonsági berendezések). Hétfőn Anti jött a Robi helyett, mert ő begsiben van, keddre pedig szintén A. volt beosztva, tehát a két utolsó „fa” napomat (felügyelet alatt) vele töltöttem. Legalább valaki dolgozott is aznap, nem nekem kellett ugrálnom vizsga alatt.</p>
	<p class="block_3">Előtte vagy két órán keresztül oktatást tartott egy Feri nevű férfi, és mivel szinte egész nap szakadt az eső, hol én áztam bőrig, amíg a sorompót tekertem, hol A. Persze egyikőnk sem hozta el az esőköpenyét. Aztán megjött az állomásfőnök, aki szintén Robi a bizberesek főnökével együtt, akit valahol már láttam, de nem a suliban. Lezajlott a vizsga, ami szintén olyan volt, hogy én nem engedtem volna át magam, de ezek már eldöntötték, hogy sikeres leszek, mert előre megírták a papírt, sőt nyomtattak pótoldalakat az ÁVU-ba (Állomási Végrehajtási Utasítások) is, amiken már rajta van az én nevem is. Amikor R. a kezembe nyomott egy A4-es lapot, közölte, hogy az a sikeres ÁVU vizsgám. Lazaaa!</p>
	<p class="block_5"></p>
	<p class="block_3">Persze előírás szerint dolgozni nem annyira egyszerű, mint az előző blogban leírtam. Az 1-es őrhelyen tanúskodni is kell, ami azt jelenti, hogy legalább az első engedélykérésnél be kell mondani a rádión, hogy „x számú vonatnak engedélye van, y (érkező állomás forgalmi ügyeletesének a neve), tanú z (vagyis én)”. Persze még ez sem a teljes szöveg, amit ilyenkor kéne mondani. Aztán a továbbiakban ezt nem várják el, de ha kijön valahová egy ellenőrzés, és hallhatják a mi rádióforgalmazásunkat, elvárják, hogy szabály szerint menjen. (Hála Istennek az egész vonalon nincs hangrögzítés a rádiókon!)</p>
	<p class="block_3">A kettesen ilyen nincs. Ezért is van, hogy ami 3 sor a Naplóban &ndash; engedélye van a vonatnak Örkényből Dabasig, érkezik, engedélye van Dabastól Inárcsig, visszafelé engedély Inárcstól D-ig, indul, és engedélye van D-tól Ö-ig -, az a kettesen egy-egy sor: érkezik (ott I. felől), vagy indul (ott I. felé). Sorompó nincs, azt nem kell tekerni, és ezért sorompófedező jelző sincs, csak a befelé érkezőnek van egy jelzője, meg egy előjelzője, tehát 3 kar helyett csak kettőt kell kezelni. Sokkal-sokkal kevesebb meló van. Hét közben. Mert hétvégén nem.</p>
	<p class="block_3">Ez pedig úgy lehet, hogy hétvégén napközben csak minden második vonat megy tovább Dabasról kifelé, ezek ugyanúgy a hármas vágányon közlekednek. A többi csak D-ig jön el, és ezeket a kettesre kell behozni &ndash; ne kérdezd, hogy miért, mert a hármason akkor nincs semmi forgalom!</p>
	<p class="block_3">Páros órában bejön a kettesre úgy negyvenkor, onnan következő óra tizenötkor kimegy. Páratlan óra 40-kor bejön az átmenő a hármasra, és tovább is megy, aztán 15-kor bejön Örkény felől, és elmegy Inárcs felé. Tehát a kettes őrhelyen át kell hajigálni a vasat először a kettesre, aztán egy óra múlva vissza a hármasra. Mármint vágányra.</p>
	<p class="block_3">Az egyes őrhelyen pedig csak könyvelni kell minden vonatot, és kétóránként kezelni kétszer a sorompót. Pl. kimegy 13:42-kor a vonat Örkény felé, majd bejön Örkényből 14:15-kor egy másik, előtte-utána le és fel kell csavarni. 15:42-ig nem csinálsz semmit, csak bekönyveled azt a vonatot, ami eljön a forgalmi épületig, és onnan visszamegy Pestre.</p>
	<p class="block_3">Mondta is az Anti, a bakterom:</p>
	<p class="block_3">- Fogsz majd dolgozni a kettesen is.</p>
	<p class="block_3">- Tudod, mikor? Majd hétvégén, amikor több ott a meló!</p>
	<p class="block_3">És tényleg! Pénteken éjszaka volt az első önálló szolgálatom az egyes őrhelyen, ma, vasárnap pedig a kettesre megyek éjjelre.</p>
	<p class="block_3">Na meg ugye vonatmentes időszakban az összes kulcsnak kint kéne lenniük a váltózárban, a váltóknak lezáratlan állapotban kéne lenniük, bent „középen” (a forgalmi irodában) és a bakterházakban is a vágányút választó &ndash; vagy hogy hívják &ndash; semleges állásban… Erre mindenhol lezárva a harmadik vágányra, hogy ne kelljen ki-be rohangálni és mindig ugyanarra a vágányútra beállítani. És ez így van rendjén, semmi kifogásom ellene. Feleslegesen már ne dolgozzunk!</p>
	<p class="block_3">Anti mondta, hogy amikor valamelyiküknek, akik a kettes őrhelyen szoktak lenni, az egyesre kéne jönniük, rögtön nekiállnak hisztizni, betelefonálgatnak Andinak, a vezénylőnknek, hogy tegye át őket &ndash; ill. vissza -, meg hirtelen elmennek szabadságra…<br class="calibre1" />Ott van pl. a Katona Misi, aki egy dugó alakú középkorú pasi. Szinte mindig a kettesen van. Múltkor bent voltunk középen, és kérdezi az egyik forgalmista, hogy voltam-e már a kettesen.</p>
	<p class="block_3">- Igen, kétszer is. Először amikor jöttek linóleumozni a bakterházakban, akkor ott is segítettem ki- és visszarámolni. Másodszor amikor elfogyott a vizem, és nem volt pénzem vásárolni, oda mentem ki, hogy kérjek egy flakonnal.</p>
	<p class="block_3">- De sosem voltál ott szolgálatban, ugye?</p>
	<p class="block_3">- Nem, mindig csak az egyesen. De oda majd hétvégén tesznek &ndash; mondtam neki is, - mert akkor ott bonyolultabb, mint az egyesen.</p>
	<p class="block_3">- Mi bonyolultabb? &ndash; kiabálta Misikém. &ndash; Mitől bonyolultabb?</p>
	<p class="block_3">És szinte habzott a szája a felindultságtól.</p>
	<p class="block_3">Pénteken pedig, amikor 18:15-kor leszálltam a vonatról, bementem az irodába aláírni. Nem csak a jelenlétit, hanem a szerződésemet és a köröző papírt is. Utóbbi azért az, aminek hívják, mert nekem kéne felkeresni a rajta szereplőket egy-egy aláírásért, de azt most el fogják intézni nélkülem. Nem voltam bent tíz percet, de kétszer is betelefonált a Misi az egyesből, hogy miért nem megyek már ki leváltani őt. Pedig kocsival volt, még csak nem is vonattal kellett hazamennie. Most majd hétfő reggel ő vált engem, kíváncsi vagyok, ő hányra fog jönni!</p>
	<p class="block_1"></p>
	<p class="block_3">Még egy kellemetlen meglepetés, nehogy már simán menjen minden!<br class="calibre1" />Neko rendelt a laptophoz mobil stiftet, hogy ha beviszem a gépet, legyen hozzá Netem is. Nekem az eszembe nem jutott volna, mivel aránylag nem sok időt töltök a munkahelyen, és ott sincs olyan rohadt sok alkalmam netezni, de mindenesetre kedves figyelmesség volt tőle.</p>
	<p class="block_3">Pénteken egy kissé kapkodva készülődtem, az utolsó percekben ugrott be, hogy előkereshetném a stiftet a SIM kártyával, aztán majd ott beélesítem, de nem találtam a szekrényemben, úgyhogy nélküle indultam el. Semmi gáz, van egy csomó olvasni való, filmek, videók, zene, minden!</p>
	<p class="block_3">Tegnap aztán megkerestem és betettem a gép seggébe. Feltelepítette magát a stift, de nem állt fel semmilyen kapcsolat. Az írások szerint ha nem regisztrálunk, azt megteszik ők. Neko mondott is olyasmit, hogy hiába nem használjuk, fizettetik. Nem tudom, miután a kezébe adom a jövedelmem, az ő dolga a kifizetés, én nem foglalkozom vele.</p>
	<p class="block_3">Na, láttam két telefonszámot is, amit fel lehet hívni regisztráció ügyében. Betettem a kártyát a SIM2 nyílásba, mert ahhoz nem kell szétkapni a telefonom, és tárcsáztam a másodikat. A T-Geci behajtási osztálya jelentkezett!</p>
	<p class="block_3">Hogyaszongya, július óta fizetnünk kellett volna a havidíjat, és jó is, hogy most telefonáltunk, mert ha 15 napon belül nem pengetjük ki, akkor kötbért is felszámolnak.</p>
	<p class="block_3">Megvártam, amíg élő ember jelentkezett, és reklamálni próbáltam, de ő is csak azt mondta, hogy azzal igenis tartozunk. Tiltakoztam, de semmi eredménye. Azt mondta a nőszemély a drót végén, hogy benne van a szerződésben, el kellett volna olvasnunk.<br class="calibre1" />- Ma bontottam ki a csomagot, és igaz, hogy nem olvastunk el minden betűt, de korábban nem láthattuk a szerződést sem!</p>
	<p class="block_3">Hát ő nem tudja. Ki kell fizetni, és kész.</p>
	<p class="block_3">Beszélni fogunk a Fogyasztóvédelemmel.</p>
	<p class="block_3">Van egyébként mód arra, hogy az állomáson wifit használjak: valaki a csoportból fizeti az Internet hozzáférést, és aki csatlakozni akar, annak havi 500-ért &ndash; vagy valami hasonló összegért, nem tudom, most mennyi pontosan &ndash; megmondja a jelszót. Jóval olcsóbb, mint a mobil hozzáférésű.</p>
	<p class="block_1"></p>
	<p class="block_3">Találtam egy nagyon gyors böngészőt, Brave a neve, és egy vörös címerben egy fehér oroszlánfej szemből a logója. Kicsit sokáig tart, hogy megnyílik, de aztán száguld, mint állat! Ez angol nyelvű, van vagy két tucat nyelv, amin tud, de a magyar nincs közte. Amit az asztali gépre tettem, az viszont magyar, mert direkt úgy kerestem rá, de a skinje, mint a ’98-ason az Internet Exploreré. Baromi ronda!</p>
	<p class="block_3">Mindegy, csak gyors legyen! Arra próbálom rábeszélni Nekót, hogy azt használja, bár videót nem tudunk levenni vele, azt majd a Firefoxszal, vagy nálam a Waterfoxszal kell a továbbiakban is.</p>
	<p class="block_4"><span class="text_1">Neko egyébként vagy öt oldalon posztol a Faszbúkon, és mindegyiket szépen felvitte. Mondjuk rajta is van sokszor egész nap. A Shrek &amp; Fiona a kettőnk oldala, bár én ritkán posztolok, pontosabban néha csinálok egy-két tucat posztot, és ő felteszi. Időről időre bejelenti, hogy hányan követik, hány like van rajta stb., de ez nekem nem mond nagyon sokat. Hogy legyen mihez hasonlítani: a Pojén Özöm sem volt ilyen magasan annak idején, pedig az nagy látogatottságnak örvendett!Szóval menjetek fel a S&amp;F-ra, nevessetek, likeoljatok, és főleg osszátok ezerrel! Köszi!</span><span class="text_2"><br class="calibre1" id="calibre_link-59" />
</span></p>
	</div>

<div class="calibre" id="calibre_link-7">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. szeptember 14. 17:37 </p>
	<ol class="list_">
	<li value="2" class="block_6" id="calibre_link-60"><a href="https://nyitvavana.blog.hu/2018/09/14/kettesben_562" class="text_3">KETTESBEN</a></li>
</ol>
	<p class="block_3">Szóval 7-én pénteken még az egyes őrhelyen voltam, eddig utoljára. Úgy néz ki, nem bíznak abban, hogy rendesen tanúskodom, naplózom, időben tekerem a sorompót stb. Nem bánom, ezt a 10 évet kihúzom a kettes őrhelyen, ahol sokkal kevesebb a meló. Néha jó dolog megbízhatatlannak lenni!</p>
	<p class="block_15"></p>
	<p class="block_3">Vasárnap a Józsinak, akit váltottam, ugyanazzal a vonattal kellett volna mennie Pestre, amivel érkeztem Dabasra. Úgy alakult, hogy nálunk találkozott a két vonat, nem Inárcson, lett egy pár üres perc, amíg a másik beért I-ról. Vera volt középen, mondtam neki, hogy gyorsan kimegyek, hogy J. be tudjon jönni. Már az első 100 méteren térdig lógott a nyelvem, de azért kimasíroztam az őrhelyig. Józsikám nem zavartatta magát, szép kényelmesen elbúcsúzott, besétált, nem érdekelte, hogy lekési a vonatot.<br class="calibre1" />Amikor kifújtam magam, besétáltam magam is, hogy aláírjak. J. javában ott ült a Vera asztala melletti széken és beszélgettek, J. messenger üzeneteket mutatott V-nak, amit egy kollégájával váltott. Akkor kezdtem kapisgálni, hogy talán nem is bánja, hogy úgy alakult, hogy nem ment el azzal a vonattal. J. ugyanis elvált, és azóta a szállón lakik. Igaz, hogy ezt havi 5 rugóból megússza, de V. ott lakik az állomásépületben az emeleten egyedül, azaz a kutyájával…</p>
	<p class="block_15"></p>
	<p class="block_3">Éjszaka háromszor is megtorpant a vonat a bejárati jelzőnél.</p>
	<p class="block_3">Az úgy volt, hogy első alkalommal már 42 volt, és be kellett volna érkeznie I. felől, de még nem kaptam ki a blokkot. Vagyis nem tudtam jelzőt kezelni, és addig nem tud bejönni a vonat.</p>
	<p class="block_3">Becsengettem 3 rövidet, V. felvette.</p>
	<p class="block_3">- Nem adod ki a blokkot?</p>
	<p class="block_3">- Kint van!</p>
	<p class="block_3">- Nem jött meg. Próbáld mégegyszer!</p>
	<p class="block_3">Hallottam, hogy odabent tekeri a kurblit, azaz az indukciós karral áramot gerjeszt, de valamiért ez az áram nem tudta feloldani ott kint a blokkot, továbbra is használhatatlan volt a két kar, a jelzőé és az előjelzőé. Közben megérkezett a járgány a jelzőhöz és türelmesen várakozott.</p>
	<p class="block_3">Már sötét volt, meg kellett keresnem a zöld lámpát, hogy beintegessem. Senki nem mondta, hogy hol találom, a pilácsok az egyesen egy falra szerelt fogason vannak, de itt nincs ilyen. Addig tapogattam a szekrények tetején, amíg megtaláltam, kimentem a bakterház elé és vízszintesen lengettem a vonat felé. Igazság szerint ki kellett volna sétálnom a jelzőig, de reménykedtem benne, hogy a masiniszta megspórolja nekem ezt az utat.<br class="calibre1" />Rámdudált, és villantott is a reflektorral.</p>
	<p class="block_3">- Nem jött ki a blokk, gyere be! &ndash; kiabáltam, és integettem hozzá.</p>
	<p class="block_3">Biztos voltam benne, hogy nem érti, amit mondok, de most, hogy újra belóbáltam a lampiont, elindult végre. Megállt mellettem, és megkérdezte, hogy mi a baj.</p>
	<p class="block_3">- Nem jött ki a blokk, így nem tudtam jelzőt sem kezelni. Elnézést. Fáradjatok be! &ndash; és udvarias mozdulattal intettem az állomás felé. Elköszöntünk, és befáradt.</p>
	<p class="block_3">A másik alkalommal is ez volt a baj, de ott az utolsó pillanatban ki tudta adni, és meghúztam neki a jelzőt. Az előjelzőt ilyenkor már nem kell, nem is látná, hiszen az már valahol a háta mögött van. Az egyébként is csak arra jó, hogy ha az nem fekszik vízszintesen, hanem lapjával felé áll, akkor lassan jönnek a bejárati jelzőig, hogy ha az is Megállj!-ban van, akkor időben le tudjon fékezni.<br class="calibre1" />A harmadik alkalommal egy menetrenden kívüli szerelvényvonatot küldtek. Azt pedig azért, mert egy vonat lerohadt valahol és kimaradt, le kellett mondani. Viszont Lajosmizsén nincs tartalék, tehát le kell egyet küldeni, amin nem utazik senki, de visszafelé szállít majd utasokat. Ezeket hívják szerelvényvonatnak, és miután nem utaznak rajta, így nem is kell megállnia sehol, csak a célállomáson. Eléggé kiszámíthatatlan, hogy mikor érkezik meg, de persze nagyjából tudható.</p>
	<p class="block_3">Viszont most későn értesítették a Verát, és neki előbb rá kellett szólnia Örkényre, hogy mehet-e, nehogy foglalt legyen valamiért a vágány, aztán kiszólni az egyesre, hogy az őr tekerje a sorompót és állítsa a jelzőt szabad állásba, vagyis hogy akadálytalanul kimehessen tőlünk a vonat, és csak ezek után szól ki nekem, hogy beengedhetem. Na és fél percen múlt az egész, mert mire kiadta a blokkot, már odaért a jelzőhöz, és megállt. Aztán kicsengetett V., hogy megérdeklődje, hogy sikerült-e kimennie a blokknak. Felkaptam a telefont.</p>
	<p class="block_3">- Pont itt van! &ndash; de abban a pillanatban tülkölt is egyet, tehát azt a telefonban is hallhatta, és a saját fülével is.</p>
	<p class="block_3">Lecsaptam a telót és meghúztam a jelzőt. A gond csak az, hogy az utóbbi két esetben tisztára úgy jött ki, mintha én aludtam volna el, és miattam kellett volna várniuk.</p>
	<p class="block_15"></p>
	<p class="block_3">9/11, kedd. Nappalos voltam és a laptopon éppen a Thunderstruck ment az AC/DC-től. Az a koncert volt, ahol Axl Rose ugrott be énekelni. Egyszercsak megjelent az ajtóban a Vakály Jani! Na, mondom, most ez egy jó ürügy lesz arra, hogy kapjak egy lebaszást, de nem szólt egy szót sem. Pedig azok után, hogy két órát kellett szellőztetnie utánam, olyan büdösnek talált (Sínen vagyok, június 29.), azt hittem, boldogan belém fog kötni.</p>
	<p class="block_3">Persze rögtön felálltam, köszöntem, kinyomtam a videót és beljebb toltam a gépet, hogy a helyére tehesse a Naplót. Egész végig magáztuk egymást. Beírta a naplóba, hogy ellenőrzést tartott és szépen aláírta. Előttem most is a Józsi volt, és egy szétmaszatolt foltot ejtett az egyik oldalon, ami mellé odaírta: Házilégy maradvány Nem szalonna! Ezt bekarikázta, de megnézte azt is, hogy ki volt akkor szolgálatban.</p>
	<p class="block_3">Az az érzésem, hogy nem tud velem mit kezdeni. Nyilván nem így képzel el egy kezdő vasutast. Egy 57 éves embert nem fog tegezni, legalábbis nem az első időkben. És miután gyakorlatilag vérig sértett azzal, hogy büdös vagyok, nem számíthat semmi barátságosra tőlem. Udvarias vagyok vele, természetesen, de ezen túl semmi extrát nem várhat tőlem, ezzel tisztában kell lennie.</p>
	<p class="block_3"><br class="calibre1" />Egyébként érdekes, hogy az Anti is nyafogott, hogy rossz szagom van, ezért is kellett kint ülnöm a bakterház előtt két hónapig, kivéve, ha túl sok volt a szúnyog, vagy esett, vagy már olyan sötét volt, hogy behúzódtunk. Az sem esett jól, de ő azért udvariasabb volt.</p>
	<p class="block_3">A pénztáros Magdi szerint meg nem vagyok büdös, pedig a csajok erre mindig háklisak!</p>
	<p class="block_3">A Misi egy fura figura, mert kisgyerekként kezel, a vasárnap éjszakai műszak után kitelefonált hozzám, hogy dobjam át a vasat a kettes vágányra, és sétáljak be. Mindezt egy kissé lekezelően, mint aki most egy naaagy szívességet tesz.</p>
	<p class="block_3">Józsikám még július elején bevallotta:</p>
	<p class="block_3">- Többen is esküdtünk arra, hogy nem fogsz levizsgázni.<br class="calibre1" />Még jó, hogy nem rajta múlt! Egyébként szerinte sem bűzlök, úgyhogy kettő-kettő az állás.</p>
	<p class="block_3">Amikor őt váltottam, panaszkodott a Misire, hogy levette a helyéről a tükröt (egy ilyen nagyon kopott darab volt, látszott, hogy egy vonatról mentették meg), áttette egy alacsonyabb helyre, mert a M. alacsony, viszont a szöget, amin eredetileg lógott, kivette és eltüntette. Szóval nem csak velem viselkedik furán a Misi mókus.</p>
	<p class="block_3">A többiekkel nincs nagy baj. Nem lesz ez rossz hely, csak egy kicsit meg kell szokni mindenki rigolyáját.</p>
	<p class="block_15"></p>
	<p class="block_3">Szerda éjjel nem mentem át a szivacsomért. Úgy gondoltam, hogy elég lesz, ha ledöglök a párnázott fotelbe, vagy összerakom az összes széket. Ott csak három van, de az is elég ahhoz, hogy ne a földön kelljen aludom. Kibírtam, naná, hogy kibírtam, de azt hiszem, máskor inkább elhozom és hajnalban visszaviszem, mert mégis kényelmesebb. A macska különben is fél éjjel a fotelben döglött, és nem volt szívem felkelteni, de aludtam a széken ülve az asztalra borulva, és az asztalon is hasalva, a lábaim a rossz radiátoron pihentetve.</p>
	<p class="block_3">Azért a szivacs jobb!</p>
	<p class="block_3">Aztán reggel, vagyis csütörtökön az oktatási időben szokásos vonatkereszteződés volt az állomáson. Először voltam hétköznapra virradóra éjszakás, és nem tudtam, hogy megy a dolog. Azt hittem, hogy elég lesz majd átdobnom a másodikra, ahová majd bejön Pest felől a vonat, és miután visszavettem a jelzőt, beslattyogok és felszállok a vonatra. Aha! Amikor becsörögtem a Pistinek, hogy adja ki a blokkot, megkérdezte, hogy mit pattogok, még be kell engednie a Mizse felől jövőt.</p>
	<p class="block_3">Hallottam a hosszú csengetést, ez azt jelentette, hogy a végpont felől megjött a vasaló, nálam már ott toporgott a bejáratnál a pesti. Kiadta a blokkot, meghúztam a jelzőt, aztán ahogy bejött az enyém, vissza. Vártam, hogy odabentről feloldják a vágányutat, akkor vissza tudom lökni a váltót a harmadikra, hogy a mizsei ki tudjon menni Inárcs felé, de én nem fogom megvárni, mert el kell érnem a vonatomat.</p>
	<p class="block_3">Így is lett, már útközben integettem a kimenő vonatnak, de amikor kiértem a kanyarból, megdöbbenve láttam, hogy nincs már ott, amivel haza akartam menni. Persze, nem fogják a kedvemért 5 percig visszatartani! Viszont most várhatok 55-öt a következőre.<br class="calibre1" />Leültem a padra kint a peronon és nekiálltam olvasni. Kint cigizett a Pista váltója, neki köszöntem egy jóreggelttel, de a továbbiakban leszartam a forgalmi irodát. Egyszer csak megszólalt a hangosan beszélő.</p>
	<p class="block_3">- Attila, mit ülsz ott kint?</p>
	<p class="block_3">Hátra fordultam és odaszóltam, hogy várom a vonatomat. Vagy továbbította a váltás, amit mondtam, vagy nem, de kijött a gyerek és az ajtóban is megkérdezte. Újra csak ennyit mondtam: várom a vonatomat.<br class="calibre1" />- És ott fogsz ülni 50 percet?</p>
	<p class="block_3">- Olvasok addig.</p>
	<p class="block_3">Később hallottam, hogy gyalogol be valaki az egyes felől. Hátranéztem, a Szalai volt, aki eddig otthon pihent begsiben vagy egy hetet. Tehát ő sem tudott haza menni. Mert ha kiengedi a Mizse felé menőt, és feltekeri a sorompót, elérhetné a Pestre igyekvőt, ha feltartja a forgalmista. De ma nem tartottak fel vonatot egyik bakter kedvéért sem. Gyanítom, hogy nem is szoktak, és a továbbiakban sem fognak, tehát arra kell ráállnom, hogy hétköznap reggel csak a 7:40-essel tudok majd hazajönni.<br class="calibre1" />Ahogy ott ültem, kijött a Rigó, aki aznap engem váltott, és mondta, hogy szombaton ráérek reggel a hétórásival jönni. Itt viszont nyerni fogok egy órát.</p>
	<p class="block_15"></p>
	<p class="block_4"><span class="text_1">Szóval ki kell még alakulnia a rutinomnak, hogy melyik napokon hogy veszem fel és adom le a szolgálatot, és akkor megbékélek a helyzettel.</span><span class="text_7"><br class="calibre1" id="calibre_link-61" />
</span></p>
	</div>

<div class="calibre" id="calibre_link-16">
<p class="block_4">
<span class="text_7">
</span></p>
	<p class="block_15"></p>
	<p class="block_1"></p>
	<p class="block_1">2018. szeptember 22. 16:09 </p>
	<p class="block_2"><a href="https://nyitvavana.blog.hu/2018/09/22/megmernek" class="text_">MEGMÉRNEK</a></p>
	<p class="block_3">15-én éjszakás voltam, ami azt jelenti, hogy hétvégén reggel tettem le a szolgálatot.</p>
	<p class="block_3">Ez annyiból rohadt rossz, hogy akkor is a második vágányra érkezik a Pest felől jövő vonat, noha semmi oka nincs rá, mert hétvégén nincs „kereszt”: beáll a vonat, vár egy percet, és továbbmegy. Nem jön szemből semmi sem.<br class="calibre1" />Nekem viszont meg kell várnom, amíg odabent a forgalmi irodában feloldják a vágányutat, kivenni a négyes váltó kulcsát, kibattyogni, kinyitni a zárat, hogy át tudjam dobni a váltót, és miután átdobtam, a túloldalon lezárni. Azt a másik kulcsot pedig betenni a kulcsazonosító készülékbe, átállítani a gombot a második vágányra, és megvárni, amíg odabentről lezárják a vágányutat. Csak ezután adják ki a blokkot, és csak akkor tudok jelzőt állítani. Namost meg kell várni, amíg bejön a vonat, visszaállítani a jelzőt, és csak akkor oldják fel a vágányutat, hogy kimehessek, a kulcsot kicserélhessem a váltó visszaállításával, és az eredeti kulcs, amit egyébként bent hagyunk a készülékben, visszahelyezésével visszaállítsuk a kis zöld gombot a harmadik vágányra.<br class="calibre1" />Addig pedig elmegy a vonat.</p>
	<p class="block_3">Tehát nagyon sok múlik az fszt-n (forgalmi szolgálattevő), mert ha késik a vágányút feloldásával, vagy a blokk kiadásával, nem tudsz csinálni semmit, csak forgolódsz, mint barát a szentképek között, és várod, hogy legyen már valami. A vonat meg, ami kint ácsorog, azt hiszi, hogy elaludtál.</p>
	<p class="block_3">Szóval átdobtam a vasat és vártam, hogy kijöjjön a blokk. Amikor már elfogyott a türelmem, a telefonon csengettem hármat, ami azt jelenti, hogy a forgalmistát hívom. Nem a Pisti vette fel, hanem András, a váltója, őt kérdeztem, hogy kiadja-e a blokkot. Azt mondta, mindjárt, de aztán visszahívott P., vagyis kettőt csengetett a telefonon, a kettes őrhelyet hívta. Amikor felvettem és bejelentkeztem, azt mondta, hogy kiadja, de még csak most indult el a vonat. Ez azt jelentette, hogy 8 perc alatt akkor is beér a dabasi állomásra. Kijött a blokk, felrántottam a jelzőt és az előjelzőt, bezártam a bakterházat és elindultam befelé.<br class="calibre1" />Volt egy spúrom, hogy sietnem kell, és tényleg, még volt vagy 50 méterem, amikor már beért. András kint állt, és egy pillanatra bevillant, hogy alig várja, hogy elzavarja a vonatot, nehogy elérjem, de arra gondoltam: „Hülyeség! Anti mondta, hogy váltókezelő is volt, mielőtt elvégezte a forgalmista tanfolyamot. Miért cseszne ki egy másik bakterral?”</p>
	<p class="block_3">- Most indult el, mi? - kérdeztem tőle.</p>
	<p class="block_3">- Hova mész?</p>
	<p class="block_3">- Haza. Ha ezzel nem megyek el, két óra múlva megy a következő.<br class="calibre1" />Valóban így van, ami 7:40-kor jön be Pestről, az itt megáll a második vágányon, kifújja magát, és 8:16-kor indul vissza. Este 8 előtt már csak minden páros órában érkező megy tovább Mizse felé.</p>
	<p class="block_3">- A váltód tud róla?</p>
	<p class="block_3">- Nem tudom, én nem beszéltem vele.</p>
	<p class="block_3">Egyébként szerintem a váltóm már rég bent volt az irodában, és Bandikám csak basztatni akart.</p>
	<p class="block_3">- Fel kellett volna hívni telefonon.</p>
	<p class="block_3">- Nem tudom a számát.</p>
	<p class="block_3">- Mi lesz, hogyha nem tud leváltani?</p>
	<p class="block_3">- Jó, akkor megvárom a váltást! &ndash; mondtam és elindultam az iroda felé.<br class="calibre1" />- Mindegy, menj el vele, de legközelebb ezt beszéljétek meg!<br class="calibre1" />És igen, ha visszamentem volna a kettesre, lehet, hogy nem enged el, de mivel az irodába indultam, szerintem kiderült volna, hogy ott a váltás! Vagy paranoid lennék?</p>
	<p class="block_5"></p>
	<p class="block_3">A vasárnap éjszakai műszak simán eltelt, de aztán szerdán este a Pisti kiszúrt velem.</p>
	<p class="block_3">Este nincs váltóállítás sem hétköznap, sem hétvégén. Elég csak a jelzőt meghúzni, és elindulni befelé. Ha esetleg úgy maradna a szemafor, attól még ki tud menni a szembejövő vonat is, bár abszolút szabálytalan. Az meg különben is csak következő óra 17 körül lenne esedékes, hát nehogy már addig ne jöjjön a váltás</p>
	<p class="block_3">Egen… Csak meg kell húzni a jelzőt. Ahhoz meg, hogy csak meghúzd, ki kell jönnie a blokknak.</p>
	<p class="block_3">Pistikém meg nem adta ki.</p>
	<p class="block_3">Rendes időben 18:30-kor indul a vonat Inárcsról, és cirka 8 perc alatt ér be Dabasra. 40-kor már indul is, esetleg egy perccel előbb vagy később, ezt be tudja hozni simán. Előírás szerint a vonat várható megjelenése előtt 4 perccel kell sorompót tekerni, hát gondolom, hogy a jelzőt is akkor kéne állítani. Eljött a 34, és el is múlt. Jó, lehet, hogy késik… de lehet, hogy nem.</p>
	<p class="block_3">Levágtam, hogy ebből már nem lesz hazamenés, legalábbis nem a 18:40-essel, de most csak 1 órát kell várni a következőre, és nem kettőt, hát leszarom, majd olvasok. Mert hogy rutinosan egy könyvet is berakok a zsákba ilyen esetekre. Úgy döntöttem, hogy nem fogok becsengetni, ha egy órán keresztül nem fut be, akkor sem!<br class="calibre1" />Eljött a 37 és hallottam, hogy kint az előjelzőnél dudál egyet a vonat. Sehol a blokk.</p>
	<p class="block_3">18:40-kor megjelent és lassan becsorgott a tilos jelzőig. Blokk nyista.<br class="calibre1" />Bent az irodában van egy számítógép, amit persze csak szolgálati dolgokra szabad használni… Na és ezen szokták nézni, hogy hol tartanak a különböző szerelvények. A monitor legalább 21 colos, de lehet, hogy nagyobb. Kiválóan látszik rajta, hogy mozognak a színes csíkok. Vagy hogy hogy állnak.</p>
	<p class="block_3">41-kor kijött a blokk. Azonnal meghúztam a főjelzőt, és kiálltam fogadni a vonatot. Felemelt kézzel üdvözöltem, aztán befelé intettem az iroda felé, és a fejem felé, hogy nem az én hülyeségem miatt kellett megállnia.</p>
	<p class="block_3">A 12 órás szolgálatunk úgy néz ki, hogy 7-től 7:10-ig vagyunk. Jól van hát, ha azt akarja a gyökér, hogy dolgozzam ki az időmet, hát maradok! Leültem és olvasni kezdtem. A laptopot már régen elpakoltam, és a váltóm is bármelyik pillanatban kiérhet, de a könyv az egy jó ötlet.</p>
	<p class="block_3">Nem jött ki, hanem rámtelefonált. Akkor fogtam magam, és bementem. Mindenki megkérdezte, hogy mi van, én meg mindenkinek elmeséltem. Persze Pistikém már rég nem volt sehol, őt le lehet váltani 19:10 előtt, csak engem nem. Sanyi volt az asztal mögött.</p>
	<p class="block_3">- Azt nem tudom &ndash; mondtam neki, - hogy csak engem szopat, vagy mindenkit.<br class="calibre1" />- Mindenkit. Nem tesz különbséget. Ebben a fordában vagy?</p>
	<p class="block_3">- Nem, Anti azt mondja, hogy annyira össze-vissza van írva az időm, hogy közbeváltó vagyok.</p>
	<p class="block_3">- Az jó &ndash; mondta, - mert akkor nem állandóan vele leszel.</p>
	<p class="block_4"><span class="text_1">26-án éjszaka, 29-én nappal és 30-án éjjel is az egyes őrhelyen leszek, hála az égnek, mindig mással, egyszer sem a Pistával. Az októberi beosztásom már megvan, de hogy hol és kivel vagyok, azt persze még nem tudom. Egyébként nem lesz hosszú a hónapom, mert 18-án este végzek, és más semmi. Sőt, az utolsó 10 napom kiírták szabadságra. Most kéne találni valami alkalmi munkát!</span><span class="text_2"><br class="calibre1" id="calibre_link-62" />
</span></p>
	</div>

<div class="calibre" id="calibre_link-23">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. november 27. 00:34 </p>
	<p class="block_2"><a href="https://nyitvavana.blog.hu/2018/11/27/black_tuesday" class="text_">BLACK TUESDAY</a></p>
	<p class="block_3">Nehogy azt higgyétek ám, hogy nem történt velem semmi ezek alatt a hetek alatt, csak szokás szerint sajnáltam rá az időt, hogy leüljek és bepötyögjem őket. Így később pedig jól elfelejtődtek, vagy megkoptak, érdekességüket vesztették. (A számomra.)</p>
	<p class="block_5"></p>
	<p class="block_3">19-én hétfőn nappalos voltam, és hiába vittem be az esőköpenyemet, a cipőm átázott. Még mindig abban a kínai félcipőben jártam, amit beiskolázás környékén vettünk. A radiátorra téve cipőt-zoknit szépen megszáradt. A zokniból az öblítő illatozott, a topogóból a rákkeltő monomerek. Hajrá, Kína, irtsd az embereket, annál több hely marad nektek a világban!Kijött egy ajándékcsomag a VDSZSZ Szolidaritástól &ndash; ez a szakszervezet, ahová beléptem -, és Vera adta oda, miután ő a bizalmi, legalábbis Dabason. Egy esőköpeny volt, egy törölköző, egy zsebnaptár és egy golyóstoll, ezek mind a szervezet logóját viseli, meg két ötezer forintos Tesco vásárlási utalvány. Először azt hittem, csak egy darab, de itthon vettem észre, amikor Nekónak mutattam, hogy kettő. Ezt másnap hirtelen felindulásból el is vásároltuk.</p>
	<p class="block_5"></p>
	<p class="block_3">Kedden visszafelé a dabasi Tuskóból elkapott az eső. Még egy-két hete vettünk a családnak mindenféle téli lábbelit. Én is kaptam egy pár bakancsot, de rutintalan voltam, és csak azt a balosat próbáltam fel, amit egy másik sorból hozott elém a nő. Most kibontottam és fel akartam venni, de döbbenten tapasztaltam, hogy mindkettő ballábas, és hiába mindkettő talpába a 44-es szám volt beleégetve, az egyik kisebb volt egy számmal. Kénytelen voltam a félcipőt felvenni, ami persze ismét beázott. Tömött hátizsákkal és két tele szatyorral, csuromvizesen nem volt kedvem bemenni a forgalmi irodába. Pláne firtatnák, hogy hol és mit vettem, még a végén rákérdeznének arra is, hogy mennyi utalványt kaptam, és mi van akkor, ha csak egy járt volna? Inkább beültem a váróba.</p>
	<p class="block_3">Dél után vagy húsz perccel húzta el a függönyt a pénztáros Magdi. Odament egy fószer jegyet venni. Megvártam, amíg végez, odasomfordáltam és beszóltam az ablakon.</p>
	<p class="block_3">- Jó napot kívánok, a hullámvasútra kérek egy retúrt!</p>
	<p class="block_3">Elég gyorsan kapcsolt a csaj és rám tromfolt:</p>
	<p class="block_3">- Sajnos csak repülőjegyet tudok adni!</p>
	<p class="block_3">- Ó… - feleltem csalódottan. &ndash; Félek a repülőn, inkább megyek gyalog.</p>
	<p class="block_3">Természetesen ez nem igaz, bírom a repülést, mindig jókat alszom a gépen.</p>
	<p class="block_3">Volt ott egy faszi, az az extrovertált típus, aki képes az egész életét boldogan vigyorogva elmesélni vadidegen embereknek. Tibinek hívják, és Hernádon dolgozik egy jugoszláv illetőségű fröccsöntő üzemben. Gépbeállító, meg kertész, meg még Isten tudja, mi mindent csinál ott. Kitörte a bokáját, de még gipszben is bement dolgozni, mert annyira nélkülözhetetlen. Minimálbért kap hivatalosan, a többit borítékban.</p>
	<p class="block_3">Ez valahogy rá is nyomta a bélyegét az egész napomra. Két nap túlórám volt és 30 rugó segély a szakszervezettől, úgy kaptam 150 rugót. Mert ugye a 33% letiltás… Ha ilyen helyen tudnék dolgozni, csak az alapból vonhatnának, a többi jönne zsebbe. Vagy esetleg ha újra kijutnék Hollandiába!... Kereshetnék mondjuk heti 360 eurót, letiltás sem lenne!…</p>
	<p class="block_3">Szóval ilyen borongós kedvem volt egész nap.</p>
	<p class="block_5"></p>
	<p class="block_1"><b class="calibre6">Na, aztán este ismét szolgálatba mentem. Az előző napi csomag miatt kérték Neko adókártyaszámát, én meg elhoztam, hogy ne kelljen kiírni egy cetlire vagy bepötyögni a telefonba. Két vonat között besétáltam középre a forgalmi ügyeletre, és bár nem volt még késő, az ajtó zárva volt. Vera magára zárta. Bekopogtam, félrehúzta a függönyt és kinézett. Szerintem megijedt egy pillanatra, mert amikor kinyitotta, rámförmedt, hogy minden esetben be kell jelenteni, ha elhagyom az őrhelyemet, „ahogy azt már </b><span class="text_8">annyiszor</span><b class="calibre6"> hallhattad!” Nem akartam mondani, de </b><span class="text_8">egyszer sem</span><b class="calibre6"> hallottam! Amikor például a Szalai Robit kérdeztem, hogy ha kimegyek a ToiToi-ba kakálni (akkor még az volt, nem „Yoo!”), be kell-e szólnom az FSZT-nek, azt felelte:</b></p>
	<p class="block_3">- Hát, ne harminckor menjél ki!</p>
	<p class="block_3">Ugyanis menetrend szerint általában minden óra harminckor kérik az engedélyt az Inárcs-Kakucs felől jövő vonatnak, és kb. 8-10 perc múlva be is kell futnia.</p>
	<p class="block_3">Én nem bírom, ha csesztetnek, még ha esetleg igazuk is van. Meg lehet azt mondani rendesen is, nem abban a hangnemben, amiben a Vera tette!</p>
	<p class="block_3">Nem hagyja elfelejtenem, hogy legelső alkalommal, amikor lekéstem a vonatot, neki telefonáltam, mivel még nem tudtam az Anti számát, akinek a felügyelete alatt voltam két hónapig. Persze hazudhattam volna azt is, amikor leszállok és esetleg rákérdez, hogy így beszéltem meg a bakterommal. Azzal hálálta meg az őszinteségemet, hogy beírta az eseménynaplóba. Már az első pillanatban elásott.</p>
	<p class="block_3">Persze ez is rátett egy lapáttal a depimre.</p>
	<p class="block_5"></p>
	<p class="block_3">Aznap éjszaka a CIA is képviseltette magát a Katona Misi képében, ugyanis valahányszor felvettem a telefont, hogy becsengetek középre, ő mindig felkapta az ő kagylóját, és ha tehette, bele is ugatott valamit, bár a kutya sem kérdezte. Volt, hogy a Vera nem vette fel rögtön, de ő beleszólt.</p>
	<p class="block_3">- Mit akarsz?</p>
	<p class="block_3">- A Verával kéne beszélnem.</p>
	<p class="block_3">- Minek neked a Vera? Elment a vonat!</p>
	<p class="block_3">Meg ilyenek.</p>
	<p class="block_5"></p>
	<p class="block_3">Hónapokkal ezelőtt kicserélték az 1-es váltót. Ez pont a bakterház előtt van. A négy sínszálat, a két tősínt és két csúcssínt csak úgy letették a ház és a vágány közé. Most érte jöttek Inárcs felől, felpakolták, és félreálltak a kettes vágányra, hogy ha az utánuk jövő vonat elmegy, visszahúzzanak ugyanoda. Ezzel nem is volt gond, letekertem nekik a sorompót, továbbmentek a hármas vágányon, hogy felszabaduljon alattuk az 1-es váltó, amit áttettem, hogy visszatolatva a kettes vágányra járjanak be. Ezután visszadobtam a váltót a hármasra, hogy a menetrend szerinti el tudjon menni Örkény felé.</p>
	<p class="block_3">A baj ott kezdődött, amikor kijöttem, hogy a mozdonyuk lejöjjön a kettesről, hogy a hármason körbejárva a túloldalról csatlakozzon rá a két kocsira, amit vontatott. Ott álltam a kezemben a váltókulccsal, még csak fel sem nyitottam a kengyelt, hogy átdobhassam a „vasat”, nem hogy át is hajítottam volna. Két hiba egyetlen nekifutásra! Az már csak formai hiányosság volt, hogy lámpa sem volt a kezemben, csak a karommal intettem, mint Puskás Öcsi, hogy „gyertek!”</p>
	<p class="block_3">Ők jöttek, szerencsére elég lassan, és szépen fel is vágták a váltót!</p>
	<p class="block_3"><br class="calibre1" />Ez úgy néz ki, hogy miután ők a második vágányról jöttek, a váltó viszont a harmadikra volt állítva, átállították a kerekeikkel maguknak, hogy rákanyarodhassanak a harmadikra, és így nem a súlykörtével &ndash; és a hozzá kapcsolódó acélrudakkal &ndash; váltottuk a csúcssíneket, hanem fordítva, a csúcssínekkel a „vasat”. Egyedül a kengyel bánta az egészet, mert elgörbült. Ha fel is nyitottam volna a kulccsal, akkor is elgörbült volna, de még csak le sem tört. A kampózárnak, ami odaszorítja a csúcssínt a tősínhez, hogy akadálytalanul haladjon a kerék a kívánt irányban, szintén semmi baja nem lett, szépen kiakadt váltás közben. A főnökük, aki leszállt a gépről a masinisztával együtt, azt mondta, hogy semmi gáz, egy ötkilós kalapáccsal vissza kell ütni a kengyelt, de miután ilyesmi nem volt kéznél, inkább bejelentettem a Verának, hogy felvágtuk az egyes váltót.</p>
	<p class="block_3">A váltófelvágás balesetnek minősül, és egy pár éve eléggé komolyan büntetik. Volt egy fiatal srác az irodában, aki szerintem a Vera pasija lehetett, ilyeneket mondott, hogy azelőtt 60 rugóra mérték meg a baktert, ha váltót vágott fel, most nem tudja, mennyi lehet, majd tízesével levonják a fizumból. Na, szerintetek mennyire lett jókedvem?</p>
	<p class="block_3">Volt nagy jövés-menés, a Pályafenntartástól kezdve a BiztBeresekig (biztosítóberendezés) egymásnak adták a képzeletbeli kilincset. Mindenkinek el kellett mesélnem, hogy mi történt, hogy történt… Egy darabig előírás szerint max. 5 km/ó sebességgel közlekedtek az 1-es váltón. Volt olyan vonat is, ami eleve annyival jött ki az állomásról, ahelyett, hogy a váltóig „normális” sebességgel jött volna, és előtte lelassít. Mindegy, én ráértem reggel 6.40-ig!</p>
	<p class="block_3">Van majdnem két és fél óra hajnalban, amikor nincs közlekedés, de most nem volt alvás, mert éppen akkor jöttek kicserélni a kengyelt. Egy ismerős ürge, meg egy abszolút kezdő srác jött ki, és eltartott vagy háromnegyed óráig, amíg nyélbe ütötték a dolgot. Ha profi jön, szerintem elkészültek volna vagy 20 perc alatt, vagy annyi sem, de hát a gyereknek is bele kell tanulnia a melóba. Egész éjszaka talán egy fél órát tudtam ájulásszerűen hunyni csak úgy az asztalnál ülve.</p>
	<p class="block_5"></p>
	<p class="block_3">Vakály, aki forgalmi koordinátor, vagyis valahol az állomásfőnök Robinak a helyettese, pont előtte volt kint gyakorlati oktatást tartani, ami elméleti volt, de nem akartam vitatkozni. Most két nappal később, a következő szolim alkalmával ismét kijött, szájbarágósan elmagyarázta a tolatásra vonatkozó legelemibb szabályokat, de hát ezeket ismerem, értem is, és alkalmazni is tudnám, tehát nem ez volt a baj, hogy elintéztem a váltót, hanem egyszerűen kihagyott az agyam. Fáradt és frusztrált voltam, de ilyet nem lehet mondani, mert ugye olyan állapotban kell jönni dolgozni, hogy satöbbi, satöbbi. Ez pénteken volt, aztán szombatról vasárnapra éjjel is voltam. Úgy volt, hogy az állomásfőnök lesz a forgalmistánk, de lecserélte a Sanyira, és hajnalban vette át tőle. Ismét a Misi volt a kettesen, de most kussban maradt. Reggel aztán bent középen összefutottunk, és csak nem bírta ki, hogy ne buktasson le! Megkérdezte a Robi előtt:<br class="calibre1" />- Mi volt az 57-essel?</p>
	<p class="block_3">Az igaz, hogy valamikor hajnalban, amikor a legálmosabb voltam, rám kellett csöngetnie a Sanyinak, hogy mi van velem, és pont amikor felvettem a telefont, hallottam, hogy dudál a vonat a bejárati jelzőnél. Egyébként én is hallottam az ő oldalán tülkölni, de az azért volt, mert a Sanyi nem adta ki időben a blokkot, és ezért a Misi nem tudott jelzőt állítani, hogy bejöhessen a vonat.<br class="calibre1" />Szóval levágtam, hogy mire gondol, de játszottam a hülyét.</p>
	<p class="block_3">- Nem tudom a vonatszámokat fejből.</p>
	<p class="block_3">- Amelyik dudált, mert nem engedted be.</p>
	<p class="block_3">Gondoltam, legegyszerűbb, ha az igazat mondom, csak nem fogják a fejemet venni!</p>
	<p class="block_3">- Beállítottam a telefonomat, és rátettem a Naplóra…</p>
	<p class="block_3">- Azt nem szabad!</p>
	<p class="block_3">- Nem bizony, mert lefojtotta a hangot, és letompította a rezgést is…<br class="calibre1" />- Nem szabad!</p>
	<p class="block_3">- Bizony nem, az üveglapra kellett volna rakni.</p>
	<p class="block_3">- Nem szabad elaludni!</p>
	<p class="block_3">Robi nem szólt semmit, én meg félig hozzá fordulva mondtam:<br class="calibre1" />- Mert muszáj megmagyarázni, különben a Katona Misi nem fog tudni aludni, csak forgolódik az ágyában, hogy mi a fene történhetett az 57-essel!</p>
	<p class="block_3">De nem bírt leszállni a témáról.</p>
	<p class="block_3">- Mennyit állt kint a vonat?</p>
	<p class="block_3">- Egy percet.</p>
	<p class="block_3">- Több volt az, mert le kell lassítania, megállni, aztán megint elindulni…</p>
	<p class="block_3">- Azzal együtt volt egy perc.</p>
	<p class="block_3">Minek nekem ellenség, amikor ilyen kollégáim vannak?</p>
	<p class="block_5"></p>
	<p class="block_3">Amikor utoljára kint volt a Vakály (bár utoljára lett volna kint!), azt mondta, hogy tanuljam meg rendesen a tolatásról szóló részt, meg a vágányányút beállítást stb., mert kijön és kikérdezi. Nyilván arról van szó, hogy amikor a fegyelmi bizottság elé kerülök, ne az derüljön ki, hogy nem tudtam, hogy kell csinálni a dolgomat, hanem hogy én vagyok a hülye. Így is én viszem el a balhét, nem is vitás, de azt mondta, hogy amit ők kapnak baszogatást a főnökeiktől, az vagy tízszer annyi, mint amit én kapok tőlük. Azt is mondta, hogy valószínűleg megúszom egy írásbeli megrovással, már csak azért is, hogy az igazgatóság ne tudjon ugyanazért jobban megbüntetni.</p>
	<p class="block_3">Én vágom, hogy segíteni akarnak, persze elsősorban a saját seggüket védve, de annyit basztatnak, hogy inkább elmegy a kedvem az egésztől. A bakter kollégák vigasztalnak, hogy szarjam le, majd vége lesz.</p>
	<p class="block_4"><span class="text_1">Várom már nagyon!</span><span class="text_2"><br class="calibre1" id="calibre_link-63" />
</span></p>
	</div>

<div class="calibre" id="calibre_link-17">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. december 16. 12:45 </p>
	<p class="block_2"><a href="https://nyitvavana.blog.hu/2018/12/16/ver_a_vera" class="text_">VER A VERA</a></p>
	<p class="block_3">December 3-án hétfőn nappalra mentem dolgozni. A Verát kellett volna váltania a Sanyinak, de késett. Ez gondolom nem került be az eseménynaplóba, nem úgy, mint az én legelső napi késésem!</p>
	<p class="block_5"></p>
	<p class="block_3">Talán még az a sztori sem került be, amit a minap hallottam.<br class="calibre1" />Szakadt a hó, jött volna a váltás ideje. Sándor fogta magát, felszállt a vonatra, hogy haza megy, a vonat el is indult. Nem tudom, hogyan, talán megbeszélte a vezetővel, de a Vera még nem volt ott, hogy indíthatott volna, ő éppen az egyes őrhely felől közeledett. Sanyikámnak eszébe jutott, hogy bezárta a forgalmi irodát, és „itt a kulcs!” kiáltással kidobta az ablakon.</p>
	<p class="block_3">A tízcentis hóba.</p>
	<p class="block_3">Hát a kulcs nem lett meg, úgy kellett betörni az ajtót, hogy Verocska át tudja venni a szolgálatot.</p>
	<p class="block_1"></p>
	<p class="block_3">7-én pénteken is a Sanyival kellett volna lennem, de helyette a Vera jött.</p>
	<p class="block_3">Papíron a Kokót kellett volna váltanom, de az Anti nem szeret a kettes őrhelyre menni dolgozni, így cserélni szoktak. Szóval az Antit váltottam, bár nem őt vártam, és jól eldumálgattunk. Annyira, hogy lekéste a sorompó csukást, itt rekedt a biciklijével, mert időközben megérkezett a vonat Örkény felől, és „egy sorompóval” elintéztük a „keresztet”, ami azt jelenti, hogy a bejövő vonat rááll &ndash; mondjuk &ndash; a hármas vágányra, a kimenő (ami a mi szempontunkból kifelé fog menni az állomásról) a kettesre, és nem tekerjük fel a rudat, hanem átdobjuk a vasat, kimegy a kettesről a vonat és utána nyitunk.</p>
	<p class="block_3">Namost kiment a vonat, a váltó a kettes vágányra mutat, de nekünk a hármas az átmenő fővágány, azt használja mindegyik vonat kifelé-befelé. Tehát vissza kell pakolni a hármasra. Ehhez pedig ki kell vinni a kulcsot, ami a szekrényben van, és átrakás után a másikat behozni és berakni, ami ott is marad. (Megjegyzem, abszolúte illegálisan, mert vonatmentes időben ki kéne vinni az összeset és benne tárolni a váltózárakban.) Fel tudtam hajtani a kallantyút, ami vadiúj, akkor cserélték ki, amikor felvágattam a melós mozdonnyal a váltót, de a kulcsot nem tudtam elfordítani és kivenni. (Nem tudtam lezárni a váltózárat.) Próbálta az Anti is, és próbálta a kolléga srác is, akinek a kettesben kellett szolgálnia, de valamiért ide kanyarodott a bringájával. Vagy lehet, hogy éjszaka volt, és visszahozta a nyoszolyáját a szekrényébe, a fene tudja. De neki sem sikerült.<br class="calibre1" />Na, bejelentettem a Verának, és 2-2 vonat a kettesre jött, mert abból a feléből, ami a másodikra zár, ki lehetett venni a kulcsot.</p>
	<p class="block_3">Később rámtelefonált a Vakály, hogy menjek be középre, mert ruhám jött és vigyem el, mert majd jönnek ki a főnökék.</p>
	<p class="block_3">Bementem a forgalmiba. A ruhaküldemény egy kerek nyakú rövid ujjú póló volt. Decemberben. Nyár közepén, amikor felszereltem, bezzeg kaptam két jégernadrágot!</p>
	<p class="block_3">A Judit az épület elől hívott vissza, hogy vegyem fel a havi teajárandóságomat. (Egy doboz tea, egy doboz citrompótló és egy kiló kristálycukor.) Ez alatt a jópár perc alatt, amit ott töltöttem, a Vera nem volt sehol, csak a kutyája. Búcsúzóul közöltem a csajokkal (a Judit a takarítónő, meg ott volt még a pénztárosnő is), hogy ha visszaértem a bakterházba, kimegyek a slózira.<br class="calibre1" />Ki is mentem, és szarás közben hallottam valami dudaszót (na nem skót, hanem autó), de egy vasúti átjáróban ez mindennapos. Éppen végeztem és visszaértem a bakterházba, amikor megjöttek &ndash; vagy visszajöttek? &ndash; a biztberesek. (BiztBer = biztosítóberendezés.) Ahogy betoppantam, Vera a telefonon rámreccsent, hogy hol voltam. Mondom neki, hogy a vécén. Ennyire nincs kommunikáció ott az irodában?</p>
	<p class="block_3">Na és ő vajon hol volt??</p>
	<p class="block_3">Beengedtem a negyedik vonatot a kettesre, aztán szóltam a Verának, hogy oldja fel a vágányutat, hogy a biztberesek tudjanak dolgozni.</p>
	<p class="block_5"></p>
	<p class="block_3">Na, megcsinálták a zárat, kipucolták meg leolajozták, és betettek egy anyát egy hosszabb csavar végére, mert emiatt csúszott el az egész doboz, ezért nem zárt, ill. nem lehetett kivenni a kulcsot.</p>
	<p class="block_3">Elmentek a srácok. Egyszer csak hallom, hogy Örkényből szabályszerű engedélykérés jön! A Vera is kapcsolt, szabály szerűen jelentett vissza, és én is benyögtem valamit, amire emlékeztem az Utasítás idevágó passzusából. Örkény visszaigazolta, hogy „egyezik”, de a nőszemélynek ez nem volt jó, kicsörgött rám a telcsin.</p>
	<p class="block_3">- Ez nem a tanúsítás szövege, vedd elő a Forgalmi Utasítást és tanulj!<br class="calibre1" />Bementem középre, persze előtte bejelentettem, hogy legalább emiatt ne csesszen le, mint a múltkor, kivettem a szekrényből az F1-et, az F2-t és az F2 Függelékeit is, azt még úgysem láttam kinyitva. Nem hagyta ki az alkalmat, és torka szakadtából üvöltött velem, hogy milyen hanyag vagyok, és hogy mentem át a vizsgákon stb. Szerettem volna ilyeneket mondani, hogy lefizettem a vizsgabiztost, mert azt tuti, hogy elhíresztelte volna &ndash; a rosszat fenntartás nélkül elhiszik az emberről -, de inkább hagytam, ne kelljen aztán a főnököknek magyarázkodnom, hogy tulajdonképpen ez nem is volt igaz… Visszabaktattam a bungalómba.<br class="calibre1" />Ha már így körbe voltam véve a Szentírással, kimásoltam a váltókezelőkre vonatkozó szabályokat is, köztük a Tízparancsolatot. Ezt azért hívják így, mert ez az a 10 pont, amit mindenképpen tudnunk kéne, és ha ez megvan, már szinte semmi más dolgunk nincs, mint ezeket betartani. Sok? Nem.</p>
	<p class="block_3">Hogy miért nem tanultam meg eddig? Ööö… Erre majd még kitalálok valamit!</p>
	<p class="block_3">Közben megint jött egy engedélykérés, de én bosszúból nem szólaltam meg. Én most hülye vagyok, annyira, hogy nekem tanulnom kell, engemet hagyjatok békén!</p>
	<p class="block_3">Természetesen ezt az alkalmat sem hagyta ki a kedvenc forgalmistám, hogy a megszokott ingerült hangján kirecsegjen a telefonon, és lecsesszen újra.</p>
	<p class="block_3">A következő engedélykérésnél már beugattam én is valamit, éppen csak az időpontot felejtettem el hozzátenni, de Örkény így is jóváhagyta egy „egyezikkel”.</p>
	<p class="block_3">Mindig ez megy, ha basztatnak! Valahogy dafke nem úgy csinálom, ahogy azt elvárják, de tényleg nem direkt! Ismét felhívott.<br class="calibre1" />- Ez sem a szabályos szöveg, szedd már össze magad!<br class="calibre1" />Ezután elment az a titokzatos ellenőr, aki miatt ez az egész színház lement, és minden visszazökkent a régi kerékvágásba, kivéve talán a vérnyomásomat.</p>
	<p class="block_4"><span class="text_1">Viszont én is és a kettes őrhelyen dolgozó kolléga is többször rá kellett csörgetnünk a csajra, hogy adja ki a blokkot, különben nem tudunk jelzőt állítani. Volt, hogy hallottam a kezdőponti bejáratnál dudálni a vonatot, mert V. nem adta ki a blokkot idejében.<br class="calibre1" />Szóval ki nem végzi rendesen a munkáját rajtam kívül? És én is jelentgessem? Mert ő egy alkalmat sem hagy ki, hogy feldörzsöljön a Robiéknál! Csak azért nem teszem, mert neki úgyis elsikálnák.</span><span class="text_2"><br class="calibre1" id="calibre_link-64" />
</span></p>
	</div>

<div class="calibre" id="calibre_link-14">
<p class="block_4">
<span class="text_2">
</span></p>
	<p class="block_5"></p>
	<p class="block_1">2018. december 26. 12:16 </p>
	<p class="block_2"><a href="https://nyitvavana.blog.hu/2018/12/26/szellemvonatok_772" class="text_">SZELLEMVONATOK</a></p>
	<p class="block_3">Néhány szolgálatot a Németh Tibivel nyomtam le, és még vele és a Sanyival volt a legnyugisabb. Mondjuk a Sanyinál nem egyszer volt, hogy be kellett csengetnem, hogy adja ki a blokkot, mert kicsit elszunyált, de annyi baj legyen, én ébren voltam.<br class="calibre1" />Amióta felvágattam a váltót, Andriskám mindig rákérdez a dolgokra. Mondjuk beszólok:</p>
	<p class="block_3">- Szabad a kijárat a hármasról.</p>
	<p class="block_3">Megkérdezi:<br class="calibre1" />- Sorompót tekertél és húztad a jelzőt?</p>
	<p class="block_3">Mint egy kisgyereknél. Én meg mindannyiszor türelmesen, hogy igen, természetesen… Volt, hogy mondta, hogy előjelzőt is húzzak, én pedig hozzátettem az igazságnak híven, hogy szoktam húzni. Tényleg, két vagy három alkalommal volt, hogy nem, de azt is azért, mert a srác, akit váltottam, mondta, hogy nem érdemes ebben a nagy hidegben, mert elszakad a vonóvezeték, és ki kell hívni a biztbereseket.</p>
	<p class="block_5"></p>
	<p class="block_3">A napokban volt az András alatt, hogy hétköznap reggel végeztem, és pont akkor van kereszt Dabason. Mostanában nem tudom, pontosan mikor ki fog váltani, mert többször is előfordult, hogy teljesen mást váltottam, és engem is teljesen más váltott, mint aki a jelenlétiben volt. Reménykedtem, hogy vagy a Kokó, vagy Antikám, mert akkor elmehetek a 6:40-essel, nem kell egy órát várnom a következőre. Hallottam is, hogy Inárcson mondja az FSZT, hogy küldené a vonatot, Andrisom meg mondja, hogy jöhet. Nosza, engedélye van, akkor nyilván jönni is fog. Késésről egy rohadt szó sincs, tehát időben fog jönni. Már csak az kéne, hogy korán leváltsanak… De ahogy teltek-múltak a percek, egyre tisztább lett, hogy nem férek bele.</p>
	<p class="block_3">Bejött a vonat Örkényből. Várom, várom hogy a kettes becsengesse az érkező vonatot &ndash; semmi. Nem akartam feltekerni a sorompót, még a végén lecsesznének, hogy feltartom a forgalmat, meghúztam a kifelé álló jelzőt (ez a sorompó fedezőjelzője, nincs kijárati jelző, mert nem biztosított az állomás, de a sorompóhoz szükséges), és berecsegek, hogy szabad a kijárat.<br class="calibre1" />András már elment, a Pista leváltotta, és lecsesz, hogy milyen vonatnak szabad a kijárat, amikor még ott áll Gyálon!</p>
	<p class="block_3">És ezt nekem honnan kellett volna tudnom? Amikor a rádióban úgy hangzott, mintha rendes időben jönne?</p>
	<p class="block_3">Pistám lehülyéz a telefonban, én meg rárakom a telefont.</p>
	<p class="block_3">Amikor bementem, hogy megvárjam a fél órával később jövő járatomat, még kajánul megkérdezi:</p>
	<p class="block_3">- Milyen szellemvonatokra vársz te?</p>
	<p class="block_5"></p>
	<p class="block_3">Decemberben az utolsó négy szolgálatomat a kettesbe kaptam.</p>
	<p class="block_3">Szenteste nappal, 25-én éjszaka, aztán a szülinapomon nappal és 29-én éjszaka.</p>
	<p class="block_3">24-én délutántól már ünnepi menetrend volt, ami azt jelenti, hogy kétóránként jön Pest felől olyan vonat, ami tovább megy Örkény felé. A többiek „helyiek”, vagyis csak Dabasig jönnek, innen fordulnak vissza, és ez azt jelenti, hogy ha nem megyek el a 18:40-essel, akkor csak a két órával későbbivel jutok haza. Igaz, a munkaidőm 19:10-ig tart, de inkább lelépnék fél órával korábban, mint hogy másfelet pangjak a forgalmi irodában.</p>
	<p class="block_3">Hétközben így is kezd divatba jönni, hogy nem váltanak le reggel vagy este 6:40-kor, de az annyira nem érdekel, mert egy órával később el tudok indulni. Ünnepnapokon a sok, amit várnom kell.</p>
	<p class="block_3">Na és Szenteste is Andrással voltam. Holes Zoli, akit váltottam még reggel, mondta, hogy hívassam fel a Molnár Gabit Andrással, hogy tényleg jön-e dolgozni, mert volt már olyan, hogy elfelejtette, és aki a kettesen volt, elment haza, a vonat meg nem tudott bejönni, mert nem állt a jelző. Ott ácsorgott a bejáratnál, tülkölt, de senki sem mozdult, aztán betelefonált a mozdonyvezető a forgalmi irodába, hogy mi a fene van már, onnan kiszólt a Pisti, de senki nem vette fel a telefont. Ráadásul a Vakály éppen ezen a vonaton utazott, és állítólag ő szállt le és húzott bejárati jelzőt, hogy bemehessen a vonat az állomásra. Nagy balhé volt belőle. Pista azzal védekezett, hogy nem tehet róla, hogy ha lejár a bakter munkaideje, és hazamegy, a váltó pedig nem jelentkezik be, ő azt hitte, hogy van kint valaki.</p>
	<p class="block_3">Már este 6 is elmúlt, amikor becsengettem Andráshoz az irodába, hogy hívja fel a Gabit, hogy valóban jön-e. Azt kaptam, hogy ő nem fog mások helyett telefonálgatni, meg egyeztetni, őt csak az érdekli, hogy személyesen folyjon a váltás és mindig legyen kint valaki, legfeljebb a telefonszámát tudja megadni, aztán dumáljam le vele én. És hogy nem kellett volna az utolsó pillanatra hagyni.<br class="calibre1" />Nem értettem, hogy miért baj, ha váltás előtt egy órával hívom, nekem elég annyi, hogy tudom, hogy visszaveszi a jelzőt, mielőtt kimegy az Örkény felől jövő vonat, mert az már az ő munkaideje. Jó, mondjuk az nem személyes váltás, de haza tudnék menni a 18:40-essel, Andrásom meg izguljon egyedül!</p>
	<p class="block_3">Hívtam a srácot, és nem vette fel. Tizenhármat csöngettem. Nem is szokott ilyen sokat hagyni, mert 10 után már szétkapcsol. Most többet engedett, de ha ennyire sem veszi fel, hiába zörgök neki húszat is. Becsengettem az irodába, és mondom, hogy nem vette fel, erre ezt kaptam:</p>
	<p class="block_3">- Így jártál!</p>
	<p class="block_3">Ezt a két szót én szívből gyűlölöm, a kárörvendés és közöny legteljesebb megnyilvánulása. Ütni tudnék ilyenkor! A biztber tanarunk jut ilyenkor az eszembe, amit búcsúzáskor mondott:</p>
	<p class="block_3">- Becsüljétek meg a Vasutat, a Vasút úgysem becsül meg titeket!</p>
	<p class="block_3">Milyen igaza volt!</p>
	<p class="block_3">Visszaültem a gép elé és néztem tovább az Aranyélet első évadát, de aztán Sándor kicsengetett, hogy én a 2920-as számú vonattal akarok haza menni. Mondom, hogy igen, ha lehet. Erre azt mondta, hogy jó, akkor kiadja a blokkot, húzzam meg a jelzőt, aztán menjek. Áldja meg az Úr ezt a jó embert!</p>
	<p class="block_3">Gyorsan megírtam a szolgálatátadást, mert apátiámba süllyedve még az is elmaradt, és 4 (négy!) perc alatt beértem középre. Igaz, hogy alig kaptam levegőt, de elkaptam a vonatomat. (Egyszer lemértem, fél óra alatt tettem meg az utat a két őrhely között oda-vissza rendes tempóban. Akkor sem vánszorogtam. Az állomásépülettől kb. kétszer akkora távolságra van a kettes, mint az egyes, tehát egy tízperces utat futottam be négy perc alatt.)</p>
	<p class="block_3">Sanyi még felszállt és megkérdezte, hogy hol van a kulcs. Magamban mulattam, mert eszembe jutott az ő esete, amikor kidobta a hóba és nem találták meg, de megnyugtattam, hogy fel van akasztva a drótkampóra, ahogy a kettesnél szoktuk. Leszállt és indította a járgányt, hogy haza érjek korábban, mint ahogy András hagyta volna.</p>
	<p class="block_3">Mondjuk azt nem tudom, hogy ő hová tűnt, mert arrafelé kellett volna mennie neki is. Talán kocsival elvitték, de nem is érdekel, jusson haza, ahogy tud, őt sem izgatta, hogy velem mi lesz!</p>
	<p class="block_5"></p>
	<p class="block_3">Itt a kettes őrhelyen az Isten háta mögött vagyunk.<br class="calibre1" />Ez annál is inkább így van, mert még nyáron, amikor unalmamban elkolbászolgattam itt a környéken, kiszúrtam a mezőn keresztül egy magas szobrot. Egyszer aztán, amikor a Tescoba mentem, arrafelé vettem az utam, hogy megnézzem, mi is az ott. Hát az a Tuskóval szemben, az Aldi oldalánál, az úttól egy kicsikét beljebb egy nagy Krisztus szobor. Nem rég tehették oda, és mögötte ásatási gödrök vannak, valami régi temetkezési hely. Csináltam is róla egy pár fotót. És ez a szobor úgy fordul, hogy éppen háttal áll a kettes őrhelynek.</p>
	<p class="block_3">Más szempontból is az Isten háta mögött van a hely, mert jóval messzebb van az állomásépülettől, mint az egyes, és itt rádió sincs, amin levennénk, ha valami nem a menetrend szerint működik. Itt csak akkor értesülünk egy késésről, ha kiszólnak, vagy ha már megtörtént. Volt, hogy becsengettem, hogy adják ki a blokkot, mert már jelzőt kellett volna állítani a vonatnak, de kiderült, hogy még csak most indult el Inárcsról. Azért kiadták, de késett vagy 10 percet. Viszont ezért nyugisabb is a hely, nem csodálom, hogy ha valakit rendszeresen ide osztanak be, miért tiltakozik, ha át kell mennie a másikba. Anti szerint még arra is képesek ilyenkor, hogy a főnököt zaklassák telefonon, vagy inkább elmenjenek betegállományba.</p>
	<p class="block_3">A frankót könnyű megszokni! Tanfolyamon hallottunk olyat is, hogy fel volt háborodva az illető, hogy neki milyen sokat kell dolgoznia, holott az volt a munkája, hogy naponta kétszer megnyomjon egy gombot. Istenkám, vannak még boldog emberek!</p>
	<p class="block_5"></p>
	<p class="block_3">Na, a mai nap aztán betette a kaput!</p>
	<p class="block_3">A Pisti volt a forgalmistám. Műszak elején bementem aláírni, és kértem tőle menetrendjegyzéket, mert a fene sem tudja fejből a vonatszámokat. Azokat pedig írni kell még a kettesen is. Azt mondta, nem tud adni, mert nincs Internete, de van kint mai az őrhelyen, nézzem le arról.</p>
	<p class="block_3">- Ugyanazok a vonatszámok, mint a mai napon is? &ndash; kérdeztem.</p>
	<p class="block_3">- Igen, de ha olyan van, úgyis szólok.</p>
	<p class="block_3">Aztán persze kiderült, hogy dehogy is! Éjfél után voltunk, és a harmadik-negyedik vonat már nem volt rajta.</p>
	<p class="block_3">Jó, nem gáz, ezek kifelé mentek, vagyis Örkény felől jöttek Inárcs felé, nem kellett beengedni őket. Az igazság az, hogy ki sem álltam fogadni őket. A 25-i jegyzék szerint továbbra is óránként mentek kifelé a vonatok, és az első befelé jövő már a 6:40-es, amivel haza szándékoztam jönni. Nálam volt a nyoszolyám, azt még vissza kellett vinnem az egyes őrhelyen lévő szekrényembe. Nem akartam ott hagyni, nehogy eltűnjön vagy kidobják, legközelebb úgyis csak 29-én este kell. A negyed hetes kimenő vonat után már késő lesz, mert mire visszaérnék, már indulhatnék be középre, de valószínűleg lekésném a vonatot. Hát akkor a negyed hatos után, lesz egy órám, és az akkor is elég, ha hátrafelé megyek.</p>
	<p class="block_3">Fura volt, hogy vonatzakatolást hallok a hátam mögül, de hát ez talán még az lehet, amelyik innen ment ki Inárcs felé. De ilyen lassan menne, hogy még csak most csattog a hegesztetlen síneken? Hm, fura…</p>
	<p class="block_3">Na, odaértem az egyes őrhelyre, és kérdezi a srác, hogy nincs-e egy járat 5:40-kor. Mondom neki, hogy nem hiszem, mert a tegnapi jegyzéken nincs rajta, és a Pisti sem szólt. Betelefonált középre, hát kiderült, hogy jön a vonat! Vagy már ott is van</p>
	<p class="block_3">Nosza, bevágtuk magunkat a kocsijába és pikk-pakkra átrobogtunk az én őrhelyemre. A vonat már ott toporgott a bejárati jelzőnél. Bakker!</p>
	<p class="block_3">Felhívtam a Pisti gyereket, hogy akkor ez most hányas számú járat volt, erre a nyakamba szakadt, hogy milyen fasz vagyok, miért sétálgatok én el, amikor ő kitette már 29-kor a blokkot… Ezt kétszer is elmondta, de hát hol voltam én már 29-kor! Régen battyogtam a nyoszolyámmal a szekrényem irányába.</p>
	<p class="block_3">Ezen mód derült ki, hogy bejön még egy vonat 5:40-kor is, és az állítólag az összes menetrendjegyzéken rajta van, csak a 25-in nem! És ezt a forgalmistám szerint nekem tudnom kellett volna! Meg hogy neki minden perc késéssel el kell számolnia. Már akartam mondani, hogy írja azt, hogy vécén volt a váltókezelő, mert hasmenése van, de ilyenkor nem tudsz jót mondani, rájuk kell hagyni mindent, majd kifutják magukat.</p>
	<p class="block_3">Csak folyt belőle a szó, én pedig eltartottam a fülem mellől a kagylót. Hallottam, hogy csend lett, de vártam.</p>
	<p class="block_3">- Hallasz?</p>
	<p class="block_3">- Hallom, hallom!</p>
	<p class="block_3">- Na mindegy! &ndash; és letette.</p>
	<p class="block_3">Most akkor ez hányas számú járat volt?</p>
	<p class="block_3">Na, mondom, ez most direkt nem fogja kiadni a blokkot idejében, csakhogy lekéssem a vonatomat. De azért megírtam a szolgálatátadást és felhívtam a Holest is, hogy jön-e dolgozni. Jön, már a vonaton van.</p>
	<p class="block_3">Kijött a blokk 6:28-kor. Ó, mondom, minden rendben van, mehetek a fenébe, hiszen mindenki tudja, hogy Örkényben lakom és a hétvégém eléggé rizikós. Bezártam a bungalót és besétáltam, kényelmesen beértem, és be is akartam köszönni középre, de nem nagyon volt rá időm, mert jött a vonat, meg hát az a lebaszás a telefonban…<br class="calibre1" />Leszállt a Holes, kezet fogtunk és kellemes ünnepeket kívántunk egymásnak. Leszállt az Eszenyi is, de nem is köszönt. Ja, nem tetszik neki, hogy az egyesbe kell mennie! Tekergetheti a sorompót! Pedig ő mindig megpróbál úgy tenni, mintha nem érdekelné, hogy milyen körülmények között kell dolgoznia. Először bedőltem neki, de hamar rájöttem, milyen hangulatember. Mindegy, nem érdekes, itt ülök a vonaton, és nem kell megvárnom a következőt!</p>
	<p class="block_3">Nyílt az ajtó, felszállt a Pisti. Biztos ez is a kulcsot fogja kérdezni, gondoltam, de nem, hanem jól leteremtett, hogy most baszott le a telefonban, hogy elsétálgatok mindenfelé, amikor jön a vonat, erre eljövök onnan megint csak úgy, hogy nem csöngetem be a vonatot. Miért nem csöngettem be?</p>
	<p class="block_3">- Mert akkor már itt voltam, amikor jött a vonat.</p>
	<p class="block_3">- És mit sétálgatsz te össze-vissza, amikor ott kéne lenned a helyeden?<br class="calibre1" />- Visszavittem a holmimat.</p>
	<p class="block_3">Ha jövőre hozzá leszek beosztva, majd tesz róla, hogy ne legyünk együtt. És geci is voltam. Csak a fél vonat hallotta.</p>
	<p class="block_3">Hülye is vagyok, geci is vagyok. Pedig szerintem nem tehetek róla. Az meg, hogy eljövök a vonatomhoz, teljesen bevett szokás a kettesen, ahol nincs sorompó, a bejárati jelzőt meg majd visszahúzza a váltás. Tegnap, amikor kimentem, nem volt ott senki, azt sem tudom, hogy kit váltottam le. (Az aláírásból nem derült ki, sőt azt sem tudtam elolvasni, mi a csudát körmölt oda tizenkét órán keresztül, akárki is volt.)</p>
	<p class="block_3">Hogy még szebb legyen a Karácsonyom, Eszenyi Józsikám, aki még köszönni sem tud, beállt az ajtóba, hogy ne tudjon becsukódni, és felkiabál hozzám, hogy most pedig szálljak le szépen és menjek vissza az őrhelyre visszahúzni a jelzőt.</p>
	<p class="block_3">Ez megütötte a fejét!</p>
	<p class="block_3">Nem hallom? Menjek és húzzam vissza! Különben írat egy eseménynaplót!<br class="calibre1" />Ültem ott, és nem mozdultam. Majd ha hülye leszek, biztosan visszamegyek az ő kedvéért, és várok egy és háromnegyed órát a következő vonatig, ami hazavisz!</p>
	<p class="block_3">Nem hallom?</p>
	<p class="block_3">- De. Írjál.</p>
	<p class="block_4"><span class="text_1">Jóval kevesebbért is hagytam már ott munkahelyet, csakhogy akkor még Pesten laktam, és sokkal fiatalabb voltam. Most itt, a világ végén, szinte 58 évesen milyen munkahelyet találjak?</span><span class="text_2"><br class="calibre1" id="calibre_link-65" />
</span></p>
	</div>

<div class="calibre" id="calibre_link-2">
<p class="block_4">
<span class="text_2">
</span></p>
	<p class="block_5"></p>
	<p class="block_1">2019. augusztus 12. 04:01 </p>
	<p class="block_2"><a href="https://nyitvavana.blog.hu/2019/08/12/uldoznek_162" class="text_">ÜLDÖZNEK</a></p>
	<p class="block_3">Szóval a Vakály annyit cseszegetett, különösen a váltófelvágás alkalmából, hogy egyszer, amikor éppen ott tartott, hogy "akkor fel kell állnia!", azt mondtam neki:</p>
	<p class="block_3">- Rendben, akkor kilépek a francba!</p>
	<p class="block_3">Boldogság suhant át az arcán, de ez csak egy pár pillanatig tartott, aztán összeszedte magát és üzleties hangnemben közölte, hogy van egy raktár a kispesti állomásépülettel szemben, oda már régóta keresnek melóst. Annyit ott is fizetnének, mint itt, messze sincs...<br class="calibre1" />- Csak a vonat, az már pénzbe kerülne - vetettem ellen, de azt mondta, hogy szinte biztos, hogy azt a munkáltató állná. De legalább valamennyit belőle.</p>
	<p class="block_3">- Akkor beszélek a hölggyel - mondta, de végül is nem kérdezte meg.<br class="calibre1" />Aztán teltek-múltak a hetek, és lecsillapodtak a kedélyek. Egyszer rákérdezett, hogy "a múltkori dologgal kapcsolatban" hogy vélekedem.<br class="calibre1" />- Mindenki azt mondta, akivel azóta beszéltem, kezdve az asszonyon, egészen a kollégákig, hogy ezért hülyeség lenne kilépnem &ndash; válaszoltam.</p>
	<p class="block_3">Igazat adott, és ennyiben maradtunk.</p>
	<p class="block_3">Azért soha nem lesz a kedvencem! Azt sosem felejtem el, amikor azt mondta, hogy két órát kellett szellőztetnie utánam, olyan büdös vagyok! Büdös a szád, az büdös, vakuly meg!</p>
	<p class="block_5"></p>
	<p class="block_3">A minap (jó, hát közben eltelt vagy egy fél év...), szóval a napokban kissé zsúfolt volt a forgalom Dabason, mert két hétvégén is vágányzárt rendeltek el. Fogalmam sincs, miért, mert hosszú-hosszú éveken keresztül képtelenek voltak rendbe hozni az aljzatot, hát nem tudom, most pár nap alatt mit akarnak vagy tudnak javítani a dolgokon, ráadásul nem hirdették meg előre, hanem egyszer csak jött egy telefon, és beállt a vágányzár. Oroszosan.<br class="calibre1" />Az első alkalommal a Pisti kiszólt mindkettőnknek, és lediktálta, hogy szó szerint mit írjunk be a Naplóba. A második alkalommal Niki volt a forgalmista. Ő Inárcson szokott szolgálni, ahol egyedül van, nincs külön váltókezelő. Nem szokott hozzá, hogy másnak is naplóznia kell, hogy mi történik az állomáson. Nem is szólt arról, hogy beállt a vágányzár.</p>
	<p class="block_3">Csak reggel kapcsoltam, hogy az egyik vonat, aminek - úgy tudtam - a hármas vágányon keresztül szokás szerint át kellett volna haladnia Lajosmizséig, ledekkolt és reggelig ott parkolt. A következő a kettesre futott be, és az is ott éjszakázott. Ami utána futott be, azt szintén a másodikra hívták be, és a foglalt vágányra járatásnak külön ceremóniája van.</p>
	<p class="block_3">Utánanéztem, hogy pontosan hogy is megy ez, de nem találtam semmi olyat, amit most este mindenképpen meg kellett volna tennem. Szó van rossz látási viszonyokról, de ez itt nem állt fenn. Persze késő este volt, de égtek a lámpák. Nem csak a sínek mentén és az állomás területén, hanem a vonaté is, és egy vörös színű Desiro a második vágányon talán van annyira feltűnő, hogy akkor is észre vette volna, ha az előző állomáson nem kap szó- és írásbeli figyelmeztetést, hogy itt foglalt vágányra kell bejárnia.<br class="calibre1" />De kapott.</p>
	<p class="block_3">Ezen kívül állítólag a naplóba kellett volna jegyeznem valamit egy külön sorba, de hogy mit, arról fingom sincs, és a Vakály sem tudta, amikor felelősségre vont. Mert persze tajtékzott, hogy mi az, hogy nincsen nyoma annak, hogy foglalt vágányra, FOGLALT vágányra! járt be a vonat!</p>
	<p class="block_3">Mondom neki, hogy azt sem tudtam, hogy beállt a vágányzár, és Nikike sem szólt, hogy miújság van a kettesen, én hívtam fel, hogy figyelmeztessem, és hogy nem kell-e áttenni a vasat a háromra. Mert hogy még azt sem tudtam, hogy a hármas vágány is foglalt. És amikor felhívtam, rögtön úgy vette fel, hogy foglaltra jön be. De azt ő sem mondta, hogy mit kell ilyenkor beírni vagy csinálni.<br class="calibre1" />Mondom, a Vakály sem tudta szerintem, mert össze-vissza beszélt, csak azt hajtogatta, hogy ha most itt lenne a Gelencsér, akiről fogalmam sincs, hogy kicsoda, rögtön bevonná a Naplót és felállítana engem…</p>
	<p class="block_3">Ez a felállítás a kedvence! Mi vagyok én, fasz, hogy állandóan fel akar állítani?</p>
	<p class="block_3">A lelkemre kötötte, hogy nagyon tanuljam meg, hogy mi a teendő, mert ki fogja kérdezni.</p>
	<p class="block_3">- Itt fogja szavalni!</p>
	<p class="block_3">Meg hogy ha bármi történt volna, én megyek a börtönbe. Szóval megint kezdi, boldog, hogy beleköthet valamibe, és most ezen fog lovagolni pár hónapig.</p>
	<p class="block_3">- A váltófelvágást már felejtsük is el! - mondta nagylelkűen. Én csak egyetérteni tudok vele. Sok-sok hónappal ezelőtt, amikor - eddig utoljára - találkoztam az Árpi papival Ferencvárosban, szóvá tettem, hogy mennyire sajnálom ezt a kalandot. Akkor azt mondta:<br class="calibre1" />- Kész, elmúlt, el kell felejteni! Legközelebb jobban fog vigyázni.</p>
	<p class="block_3">Ha ő, a vonalfőnök így kezeli, neki, egy egyszerű forgalmi koordinátornak pláne így kéne. De valamiért nagyon ki akar rúgni.</p>
	<p class="block_5"></p>
	<p class="block_3">Tudjátok, minden évben kiadnak egy listát, amin rajta van, hogy hány pontig lehet rendelni mindenféle ruhaneműt a Vasúttól. Én is kitöltöttem már kettőt, és persze alig küldtek még belőle. Pl. most, a legnagyobb melegben küldtek ki egy prémes sapkát. De mindkét évben rendeltem hátizsákot, és eddig csak egy jött ki. Hogy miért nem lehetett kiküldeni mindkét darabot egyszerre, azt nem tudom. Egy évben csak egy készül el, vagy mi van? Na és ilyenkor megszaporodnak a hirdetések a különböző weboldalakon. Volt, ahol 12 000 Ft-ért kínálták, és biztos, hogy vevőre akadt.</p>
	<p class="block_3">Szóval arra gondolok, hogy akik így elmennek a cégtől, és bent marad egy pár cuccuk, azt ők szépen felveszik, odahamisítják az aláírását, és elpasszolják. Vagy elhasználják, vagy a fene tudja. Ha annak idején nem reklamálok a Robinál, még most sem lenne bakancsom. Pedig még akkor aláírtam, amikor ezzel a fasszal összeírtuk Kispesten, hogy milyen ruhák kellenek nekem.</p>
	<p class="block_3">Emlékeztek arra, amikor a májusi tisztaságcsomagot is aláíratta velem? Amikor kijöttem Dabason az állomásfőnöki irodából, mert visszaküldött, hogy azt is írjam alá, közöltem vele, hogy megtörtént, de én még sehol nem voltam májusban.</p>
	<p class="block_3">- Majd kihúzzuk!</p>
	<p class="block_3">Aha! Azt már rég felvette valaki, talán éppen ő. Valószínű, hogy egy-egy ember után, aki elkerül innen, párezer forintot össze tud kalapálni. Meg a frissen belépők után is. Nem csodálom, hogy azt szeretné, ha sűrű lenne a fluktuáció. (De szép szó! Bár tudnám, mit jelent!)</p>
	<p class="block_4"><span class="text_1">Arccal a vasút felé? Inkább seggel! Aztán benyalhatnak csontig!</span><span class="text_2"><br class="calibre1" id="calibre_link-66" />
</span></p>
	</div>

<div class="calibre" id="calibre_link-24">
<p class="block_4">
<span class="text_2">
</span></p>
	<p class="block_5"></p>
	<p class="block_1">2019. augusztus 12. 05:29 </p>
	<p class="block_2"><a href="https://nyitvavana.blog.hu/2019/08/12/hajsza_kozben" class="text_">HAJSZA KÖZBEN</a></p>
	<p class="block_1">Na tehát nekikezdtem melóhely után nézni, és siralmas!<br class="calibre1" />Találtam olyan hirdetéseket, ahol Hollandiába keresnek raktárba, vagy futószalag mellé csomagolni, és ugyanaz az összekötő, egy holland faszi. Nem is válaszolt.</p>
	<p class="block_1">Egy másik, ugyancsak Hollandiába közvetítő cég visszaírt:</p>
	<p class="block_1">"Köszönjük, hogy jelentkezésével megtisztelte cégünket. Sajnálattal közöljük, hogy a meghirdetett pozícióra önéletrajza alapján ezúttal nem Önt választottuk."</p>
	<p class="block_1">Én meg erre ezt:</p>
	<p class="block_5"></p>
	<p class="block_1">"Kedves Az Axell Employment Hungary csapata!</p>
	<p class="block_1">El nem tudom képzelni, hogy miért nem tetszettek az önéletrajzomban talált adatok! Hogy dolgoztam Hollandiában? De hát annak inkább pozitívan kellett volna hatnia a kiválasztásomra. Nem értem…</p>
	<p class="block_1">Hacsak nem az életkorom!</p>
	<p class="block_1">Hát igen, sikerült elérnem az 58. életévemet, amit manapság nem mindenki mondhat el magáról. Ezt - többek között - annak köszönhetem, hogy felhagytam a káros szenvedélyeimmel. Talán ezt is bele kellett volna írnom a CV-be. Nem tudtam. Legközelebb bele fogom.</p>
	<p class="block_1">Vagy talán Önöknél már nem is dolgoznak 58 éves, és esetleg idősebb emberek? Hollandiában ennyire leszállították volna a nyugdíjkorhatárt? No, ezt örömmel hallom! Szerencsésebb ország, mint Magyarország, annyi szent!<br class="calibre1" />Nézzék, én egyet tudnék tanácsolni, ha megfogadják. Ha már úgyis keresnek embereket (hiszen folyamatosan hirdetnek - mióta is? évek óta?), tegyék már meg, hogy az Önökhöz beérkezett adatokat továbbítják a holland anyacéghez! Hátha, mondom hátha nekik megfelelne egy olyan munkaerő, aki még vagy hét éven keresztül kereshetné nekik a profitot. Hiszen erről szól a munkavállalás.</p>
	<p class="block_1">Ha a holland cég visszautasítaná a jelentkezésemet, Önöket akkor sem érné semmi hátrány. Viszont ha kell nekik az ember, hiszen hirdetnek, hát csak kell, akkor végre találhatnának egyet, aki képes lenne betölteni egy üres helyet a cégüknél. Vagyis jól végezték a munkájukat.</p>
	<p class="block_1">Ennyit szeretett volna elmondani egy "öregember", bár tudom, hogy ez semmin nem fog változtatni.</p>
	<p class="block_1">Üdvözlettel..."<br class="calibre1" /><br class="calibre1" />Nem válaszoltak.</p>
	<p class="block_1">Megpróbáltam felhívni azt a raktárat is, amit mondott a Lakály, :D de nem vették fel.</p>
	<p class="block_1">Hoppá! Nem fogok másik munkahelyet találni! :O Egyetlen módon szabadulhatnék meg ebből a csapdából, ha nekiállok vállalkozni. Már régóta álmodoztam róla, hogy nyitok egy webáruházat, de hát mi a fenét áruljak? És miből töltsem fel az árukészletet? Ha meg külföldről rendelek, esetleg két hónapba is beletelik, mire megérkezik. Nem olyan egyszerű!<br class="calibre1" />Vagy írhatnék könyvet. Mondjuk évente egyet-kettőt, hogy meg is éljünk belőle. :)</p>
	<p class="block_1"><br class="calibre1" />Viszont valaki rászólhatott az ürgére, mert a múltkor, amikor kint volt, mintha kicserélték volna! Nyugodtan, kulturáltan beszélgettünk, sőt még igért F1, F2 és F2 Függelékei könyveket is, hogy tanulmányozzam, pótolhassam a hiányosságaimat. (Kérdezte, hogy van-e, én meg azt mondtam neki, hogy tanfolyam után vissza kellett adni. Így is lett volna, csakhogy én bosszúból nem vittem be, mert hogy "elintézték", hogy ne kapjak pénzjutalmat, amikor átmentem a vizsgán.)</p>
	<p class="block_1">Szóval most szent a béke, újra emberszámba vesz. Egyelőre. Gondolom azt mondhatták neki, hogy ne cseszegessen, mert nyáron a szabadságolások miatt kevesen vagyunk, és ha én is elmegyek, már lassan haza sem mennek a váltókezelők, olyan sűrűn bent kell lennünk.</p>
	<p class="block_1"><br class="calibre1" />Itt van például a múlt hét is! A hétfői éjszakás műszakom után szerda reggel kellett mennem. 48 óra pihenés helyett 24. Utána a 24 órás pihimet megkapva csütörtök este, de ezután egy péntek este, azaz a 48 helyett 12 óra pihi! A szombat reggeli végzés után szintén 48 helyett 24 óra, mert vasárnap reggel mehettem újra. Jó, ez mind plusz pénz, de az is a tartozásokra megy el.</p>
	<p class="block_1"><br class="calibre1" />Ugyanis a ház, amiben lakunk, régóta árverezés alatt van egy régi, vissza nem fizetett svájci kölcsön miatt. Eddig nem volt gond, hiszen ki a fene akar idejönni lakni, de most Neko fülébe jutott, hogy Árpi, a helyi cigány önkormányzat feje rá akarja tenni a kezét a Dobó István utca mindkét oldalára, hogy ideköltöztethesse a talpnyalóit és rokonait. Ebbe a Margiték is beletartoznak - ők voltak az egyetlenek, akik felkarolták Nekoékat, amikor a padlón voltak anyagilag -, és a mi házunk hiába nem oda nyílik, de sarokház. Elhanyagolt is, de van vagy 100 négyzetméter, és a közmunkásokkal fillérekből fel lehetne újítani.</p>
	<p class="block_1">Mármint Árpikámnak.</p>
	<p class="block_1">Nosza, az asszony felvette a kapcsolatot a Feigl és Tsa céggel, akik Dabason székelnek és a környéken mindenki hozzájuk tartozik, akiktől pénzt próbálnak behajtani. Meglepően rendesek voltak, segítettek mindenben, és odáig fajult a dolog, hogy az OTP Fucktoringgal (ők talán másképp írják...) megegyeztek havi negyvenezerben, ami a kiszabott százvalahány ezres részlethez képest gyönyörű.</p>
	<p class="block_1">Még gyönyörűbb lett volna, ha az asszony rám hallgat, és nem a negyvenet ajálnja fel nekik, hanem mondjuk húsznál kezdi. Ha ez nem lett volna lehetséges, még mindig lehet alkudni, de én mindenképpen megpróbáltam volna. Ő úgy csinálta, hogy odament, rájuk rúgta az ajtót azzal, hogy márpedig nem fog tudni negyvennél többet fizetni. A Fucktoring pár nap haladékot kért a látszat kedvéért, szerintem azért, hogy pezsgős bulival ünnepeljenek, hogy ennyi év után mégis csak kinéz egy kis pénz, és írásban nagy kegyesen elfogadták. Mi meg nyöghetjük valami huszonkét éven keresztül.</p>
	<p class="block_1">Gyá, nem is élünk addig! :O</p>
	<p class="block_1"><br class="calibre1" />Szóval most már az Isten pénze sem lenne elég, bármennyit helyettesíthetek, már ott is alhatok az őrbódéban, haza sem kell jönnöm, és mégis kevés lenne a zsé, amit utánamvágnának. Pláne, hogy a 33%-át rögtön lecsapja a Bank a mi svájci kölcsönünk miatt.</p>
	<p class="block_1">Tényleg vállalkoznom kell valamilyen formában, mert éhen fogunk veszni, és még akkor nem is szóltam ilyen apróságokról, hogy csapbetét csere a fürdőszobában, Neko szerint festeni kéne, meg új hűtőt akar venni, mert a mostanit már mióta hazahoztuk, egy gumipókkal kell csukva tartani... Most már be sem gumizza, mert úgyis venni "kell" egy másikat. Mondom neki:</p>
	<p class="block_1">- Jól van, de a kaja, ami most benne van, az meg fog romlani.</p>
	<p class="block_1">Valahányszor elfelejti és észre veszem, megcsinálom helyette, aztán, hogy belemenjen a fejébe, mindig megjegyzem:</p>
	<p class="block_1">- Begumiztam a hűtőt!</p>
	<p class="block_1">De csak azt érem el vele, hogy felhúzza magát, és hagyjam abba.</p>
	<p class="block_1"><br class="calibre1" />A kertet úgy kéthetente lekaszáltatja á ötezer forint, de most az egyik faszi azt mondta, hogy tízért totál rendbe rakja. Mondom a csajnak, hogy ne dobálja ki az ablakon a pénzt, inkább adja nekem, azzal legalább én jól járok. Arra hivatkozik, hogy ha nem vágatja le a parlagfüvet, megbüntetik.</p>
	<p class="block_1">Mondom neki:</p>
	<p class="block_1">- Mennyi paralgfű van a kertben?</p>
	<p class="block_1">Kimegyünk, mutatja.</p>
	<p class="block_1">- Te - mondom, - én ezt kézzel kiszedem. Ha nem használjuk a kertet, mi a fenének akarod rendben tartani?</p>
	<p class="block_1">Jó, értem én, hogy nőből van, szeretne egy kis rendet maga körül, de kanyargom! Miért akkor jutnak az eszébe ilyenek, amikor olyan csórók vagyunk, hogy nem látunk ki a fejünkből?</p>
	<p class="block_1">A beiskolázásról már nem is beszélve! A tanaraknak nem mondhatjuk, hogy nincsenek füzetek, meg cipő a gyerekek lábára, mert nem akadt rá pénz.<br class="calibre1" /><br class="calibre1" />A másik: Egyszer már bevittük a HP laptopomat a stokiba. Ezt Neko rendelte nekem a T-Gecitől, és még egy darabig nyögjük a részleteit.</p>
	<p class="block_1">Pesten az Aradi utcába vittem be. Adott érte a srác 10 rugót azzal, hogy egy hónap múlva tizenháromért kiválthatom. Most megint beadtuk, és a múlt hónapban, amikor mondom, hogy el kéne hozni, Neko azt mondja, hogy nem maradt rá pénz.</p>
	<p class="block_1">- Jól van - mondom, - de a jövő hónapban már 16 lesz, utána 19. Nem kéne hagyni, hogy elvesszen, még a részleteket sem fizettük ki, és ha el akarnám adni, nem egy tizest kérnék érte.</p>
	<p class="block_1">Most elmentem a boltba, odaadom a papírt.</p>
	<p class="block_1">- Akkor tizenhat, ugye?</p>
	<p class="block_1">Erre, hogy lejárt a papír. Mondjuk el sem olvastam, az igaz, és valóban ráírta a gyökér, hogy lejár 7. hó 12-én. Ezt elcsesztük, de rendesen!</p>
	<p class="block_1">Ez a fasz meg ilyeneket mond közben:</p>
	<p class="block_1">- Nem is értem az emberek logikáját…</p>
	<p class="block_1">Meg hogy:</p>
	<p class="block_1">- Annyit tudok tenni, hogy huszonötért visszavásárolhatja, akié a gép.</p>
	<p class="block_1">Harminckettőért volt kirakva a kirakatba. Mondom neki, hogy összesen nincs nálam annyi pénz.</p>
	<p class="block_1">Valamiért abban voltam, hogy havonta rájön 30%, és csak arra kell vigyázni, hogy közben el ne adja. Igaza volt, de olyan kedvem lett volna beleverni az arcába!</p>
	<p class="block_1">Talán nyitnom kéne egy ilyen boltot, és halálra keresném magam a rászoruló emberek fillérein... Á, ez nem az én sportom! Mást kell kitalálni.</p>
	<p class="block_4"><span class="text_9"><br class="calibre1" />Most az van, hogy rendeltem az Aliexpressen néhány bőr karkötőt, meg ilyen szexi lyukacsos ruhákat, azokat próbálom majd elnyomni mondjuk a Jófogáson. A karkötők meg is jöttek, de annyira nem tudom kipihenni magam, hogy még nem szántam el magam, hogy felpakolom őket.<br class="calibre1" />Most is, mit gondolsz, hány óra van? Hajnali öt! Este kell csak melózni mennem, de a kutyák meg a meleg nem hagyott aludni. Fél négykor felkeltem, és ideültem a gép elé. Majd alszom a munkahelyemen, vagy nem is tudom.</span><span class="text_2"><br class="calibre1" id="calibre_link-67" />
</span></p>
	</div>

<div class="calibre" id="calibre_link-3">
<p class="block_4">
<span class="text_2">
</span></p>
	<p class="block_5"></p>
	<p class="block_1">2020. június 23. 12:20 </p>
	<p class="block_2"><a href="https://nyitvavana.blog.hu/2020/06/23/csak_egeszseg_legyen_945" class="text_">CSAK EGÉSZSÉG LEGYEN...</a></p>
	<p class="block_14">... meg térerő<br class="calibre1" />Emil Rulez</p>
	<p class="block_12"></p>
	<p class="block_3">Tavaly augusztus 16-án egy tizenkét órás éjszakai műszak vége felé megszólalt a telefonom. Közelgő vonat érkezésére volt beállítva, ki kellett mennem sorompót tekerni és jelzőt állítani, hogy beérkezhessen a Lajosmizse felől érkező szerelvény. A jó mázsás testsúlyom az elégtelen izomzattal és a kialvatlan kábaság eredményeképpen hiába löktem fel magam a laticelről, pár centiről visszahullottam az ujjaimra. Szerencsétlenségemre a bal kezemen a középső ujjam hátával próbáltam visszarugózni, de az ín és az izom nem bírta a szokatlan terhelést és gyors egymásutánban két reccsenést éreztem. Csak később vettem észre, hogy nem tudom kinyújtani az utolsó ujjpercemet, szinte derékszögben behajlítva állt.</p>
	<p class="block_1"><b class="calibre6">Láttam már ilyet a tévében. Filmeken is, és megtörtént esettel kapcsolatban is. Kificamodott az ürge ujja, vett egy mély levegőt, és visszarántotta az eredeti helyzetbe. Azt hittem, velem is ez történt. Én is vettem egy jó mélyet, és kiegyenesítettem, de ugyanúgy visszakonyult. Viszont nem fájt egyáltalán.</b><br class="calibre1" /><b class="calibre6">Nem sokkal később leadtam a szolgálatot, és bementem a forgalmi irodába. Mutattam a tisztnek, hogy miújság.</b></p>
	<p class="block_3">- Hát ezt nem írhatjuk a jegyzőkönyvbe. Találj ki valamit, hogy mitől lett ilyen!</p>
	<p class="block_3">- Jegyzőkönyv?</p>
	<p class="block_3">- Persze! Ez munkahelyi baleset.</p>
	<p class="block_3">Abban voltam, hogy bemegyek a dabasi rendelőbe, ott visszaigazítják, és kész. Erre fel ott az irodában megszondáztattak. Annyit kellett fújnom, hogy már szédelegtem.</p>
	<p class="block_3">Az Anti, aki engem váltott, szintén bent volt. Ő mondta, hogy hiába fújatják velem, ha nem ittam, nem is fog elszíneződni. Erre végre abba hagyhattam. Jegyzőkönyvet vettek fel, és egy pár telefont is el kellett intézni. Azt mondtuk mindenkinek, hogy kint a sorompó kulcsdobozába akadt be az ujjam. Aztán nagy nehezen elengedtek.</p>
	<p class="block_3">A traumatológián csak ránéztek, és adtak egy beutalót a Hetényibe azzal, hogy ott majd kiderül, hogy operálni kell, vagy csak pihentetni.</p>
	<p class="block_3">Hazamentem és elmeséltem, hogy jártam. Egy műanyag légycsapó szárát három felé törtem, az ujjam köré rendeztem, bebugyoláltam papír zsebkendővel és befőttes gumival kötöttem át. Ez nagyjából egyenesben tartotta az ujjam.</p>
	<p class="block_3">Abból indulunk ki, hogy ha operálják, akkor bent kell maradni, tehát csomagolni kell egy esetleges többnapos kórházi tartózkodásra. Mire ez megtörtént, már nem mertem elindulni.</p>
	<p class="block_1"><b class="calibre6">- Mi lesz, ha nem kell ott maradnom? Hogy jövök haza Pestről éjszaka?</b><br class="calibre1" /><b class="calibre6">Másnap reggel indultam el.</b></p>
	<p class="block_3">Nagy nehezen találtam meg a bejáratot, de kiderült, hogy a másik kapun is bemehettem volna.</p>
	<p class="block_3">Ez tulajdonképpen egy baleseti sebészet, ahol éjjel-nappal rengetegen vannak. Sokat kellett várni, és közben soron kívül jöttek sérültek, akiket a mentők vagy a rendőrök hoztak.</p>
	<p class="block_3">Amikor végre sorra kerültem, egy szemüveges fiatal férfi fogadott. Ránézett az ujjamra, és megkérdezte, mi történt.</p>
	<p class="block_3">- És ezt Dabason tették rá? &ndash; bökött a kötésre.</p>
	<p class="block_3">- Nem, ezt én követtem el.</p>
	<p class="block_3">Átküldött a röntgenbe. Ott két irányból is lefényképezték az ujjam. A doki ránézett a lemezre, és kijelentette, hogy hat hétig sínben kell pihentetni.</p>
	<p class="block_3">Hat hét betegállomány! Száz százalékos táppénzen! Van Isten!</p>
	<p class="block_5"></p>
	<p class="block_1"><b class="calibre6">István hívott, hogy eladták a budai lakást, és vettek egy telket Budakeszin. Ott kéne segíteni, főleg tereprendezésről lenne szó. Azonnal fizet a nap végén. Ilyet nem szabad kihagyni!</b><br class="calibre1" /><b class="calibre6">Ő nem szeret vezetni, pedig a Pí vizeket kocsival kell kihordania. Most, hogy ne kelljen lejönnie a Kalefig, én mentem fel a 22-es busszal, és ott várt rám.</b></p>
	<p class="block_3">Egy saroktelekről van szó, jó kieső helyen, nyugis minden. Egy erdő van az utca túloldalán. Azt hiszem, sokan álmodozunk ilyen helyről.</p>
	<p class="block_1"><br class="calibre1" /><b class="calibre6">Különböző faanyagokat hoztak kamionnal, azokat kellett lerámolni és letenni a kertben. Persze emelkedőn kell felvinni, nehogy már túl egyszerű legyen a dolog. Aztán az itt-ott felhalmozott földkupacokat lapátoltuk szét. Egyik nap egy döngölőt is kikölcsönzött, azt ketten birkóztuk végig azon a helyen, ahol majd a ház épül.</b></p>
	<p class="block_3">Van ugyan egy kisebb házikó fent, de még fürdő sem volt benne. Hátul rendeztek be Istvánék egy zuhanyzót azzal a fajta vízmelegítővel, amit a csapra kötsz, és elektromos fűtőszál hevíti. A vécét is utólag biggyesztették a ház mögé egy függönnyel eltakarva. Viszont lejjebb, a kapunál egy kör alakú jurta áll fából. Ezt de elfogadnám! Igazság szerint István mondta is, hogy ha úgy alakul, én megörökölhetem, ha kész lesz a házuk, de autó nélkül onnan bárhová eljutni szép kis séta, és bár mindkettejüknek van kocsijuk, nem lenne jó függni tőlük.</p>
	<p class="block_3">Óránként egy rugót kaptam arra az időre, amit valóban dolgoztam, ami nem rossz. A baj csak az volt, hogy amikor vége lett a munkanapnak, mindenki ráért. István leült netezni, Milli főzni kezdett, én meg az órát nézegettem a telefonomon: ezt a vonatot is lekéstem, most már ezt is, meg ezt is… Szó sem róla, jól éreztem magam velük, csak nekem még le kellett jutnom a Kalefra, onnan villamossal a Nyugatihoz, és onnan még haza. És ne feledjük, hogy csak óránként jár a vonat, sőt hétvégente kétóránként! És még ez sem elég, volt, hogy hazafelé menet be kellett vásárolnom kaját is.</p>
	<p class="block_3">Mindegy, a pénz kellett, és hiába fáradtam el és izzadtam, mint a ló, kellett az a kis testmozgás is. Viszont nem hiszem, hogy a beteg ujjamnak jót tett a lapátnyél, meg a deszkák. Hát az a döngölőgép meg tuti, hogy nem!</p>
	<p class="block_5"></p>
	<p class="block_3">Még a Hetényiben vetetni akartak velem egy Brooks gyűrűt. Volt nálam kétezer forint, de soknak találtam érte. Most utánanéztem a neten, és olcsóbban is lehet kapni. Lőrincen láttam hétszáz forintért, gondoltam, annyit talán megér, hogy ne kelljen ezt a bumfordi acélsínt viselni. Nagyon alapos voltam, amikor lecseréltem a sínt a gyűrűre, egész végig vigyáztam, hogy egyenesen álljon az ujjam, a combomhoz szorítottam. Amikor hat héttel később a dabasi traumatológián levették, meglepődve láttam, hogy szinte ugyanannyira behajlik az utolsó ujjpercem, mint a baleset idején.</p>
	<p class="block_3">- És akkor ez így marad?</p>
	<p class="block_3">- Ez így marad &ndash; felelte a doki.</p>
	<p class="block_3">A leletekkel elmentem a háziorvosomhoz, és megkérdeztem, hogy nem lehetne-e megoperálni.</p>
	<p class="block_3">- Dehogynem, Dabason van kézsebészet. Adok beutalót.</p>
	<p class="block_3">Továbbra is élt a százszázalékos táppénzem.</p>
	<p class="block_3">Kertész doki megvizsgált és decemberre írta ki a műtétet. Felhívott még valakit Kecskeméten, hogy valami motort hozzanak át Dabasra. Azt hittem, magánbeszélgetés, de kiderült, hogy a műtéthez kell. Ám amikor megjelentem, kiderült, hogy nem olyat hoztak, ami az én műtétemhez jó lenne.</p>
	<p class="block_1"><b class="calibre6">- Nézze, vagy átjön Kecskemétre a jövő héten, vagy januárban itt megműtöm.</b><br class="calibre1" /><b class="calibre6">- Hát Kecskemét nekem azért nem jó, mert nem ismerem, ráadásul nem úszom meg átszállás nélkül.</b></p>
	<p class="block_3">- Nem kell átszállni, ha busszal jön.</p>
	<p class="block_3">- De nekem az pénzbe kerül, a vonat meg ingyen van.</p>
	<p class="block_3">Úgyhogy megbeszéltük januárt. Még egy hónap!</p>
	<p class="block_3">Az ujjtövembe kétoldalt kaptam injekciót. Egy gumicsővel elkötötték a bal karomat, talán hogy ne vérezzen annyira, talán hogy az érzéstelenítő ne menjen feljebb. Egy H alakú vágást ejtett a doki, én bőszen sziszegtem, mert úgy éreztem, mintha ezen a vonalon tüzes vassal kaparná a bőrömet.</p>
	<p class="block_1"><b class="calibre6">- Nem fájhat! 10 köbcentit szoktunk adni, és maga kétszer annyit kapott!</b><br class="calibre1" /><b class="calibre6">Hát a fájdalomtól megkímélt az anyag, de az égő érzés az simán megmaradt.</b><br class="calibre1" /><b class="calibre6">Persze nem láttam semmit, egy zöld lepellel eltakarták a kilátást, de nyekergő, csattogó hangokat hallottam. Utólag mondták, hogy három porcot is kivágtak az ujjamból, nyilván ezért van, hogy azóta nem lehet behajlítani.</b></p>
	<p class="block_3">Ismét egy hét, amíg bent maradtak a varratok, immár mindenféle sín nélkül, és a varratszedés után is lábadozási idő. Végül április 15-ig tartott a táppénzem, tovább nem lehetett húzni, mert dr. Kertész szerint gyógyult lettem. Ezt a papírt nem is tudtam személyesen bevinni az ÜSZI-nek, le kellett fényképeznem és a Szelesné email címére küldeni. Ha vége lesz a kijárási tilalomnak, bevihetem az eredetit. Még azt kellett megvárnom, hogy Velegi, az üzemorvos életképesnek tekintsen, és vége a hosszú pihenésnek.</p>
	<p class="block_5"></p>
	<p class="block_3">Hozzá április 23-án jutottam el. A Podmaniczky utcai MÁV rendelőbe hívott.</p>
	<p class="block_3">Egyesével engedtek be az utcáról, volt időm elolvasgatni a kiragasztott A4-es nyomtatványokat. Az egyik úgy szólt, hogy csak akkor hordjunk maszkot, ha betegnek érezzük magunkat. Ezzel csak egyetérteni tudtam, mert nálam nem volt. Pontosabban valami gyerekméretűt hordtam magammal, ezt még személyesen hozták ki házhoz az Önkormányzat emberei. Gondolom ezt tudták a legolcsóbban beszerezni, de lecsúszott a fülemről.</p>
	<p class="block_3">Amikor sorra kerültem az aulában, megkérdezték tőlem, hogy voltam-e mostanában külföldön és megmérték a bőröm hőmérsékletét a nyakamon. Aztán azt akarták megtudni, hogy van-e maszkom, és amikor nemmel feleltem, a kezembe nyomtak egyet, hogy vegyem fel. Pedig nem éreztem magam betegnek!</p>
	<p class="block_3">Odafent a Velegi megkérdezte, hogy alkalmas vagyok-e arra, hogy visszamenjek dolgozni. Mondtam, hogy igen.</p>
	<p class="block_3">- És kedve is van hozzá?</p>
	<p class="block_3">- Igen. Pláne amikor veszekszem az asszonnyal. Tizenkét óra házon kívül!</p>
	<p class="block_3">Kikérdeztek, megmértek &ndash; 105 kiló vagyok! -, és alkalmasnak nyilvánítottak.</p>
	<p class="block_1"><b class="calibre6">Azóta készenléti üzemmódban ülök itthon és kapom az alapfizetésemet, illetve éppen tegnap voltam Dabason és írtam alá két papírt. Az egyik arról szól, hogy pár forinttal ismét felemelték az alapfizetésemet, a másik meg, hogy május 6. és 31. között kiadták a tavalyi szabadságomat. Szerintem pénzben ez ugyanazt jelenti, napi 8 óra az alapfizetés alapján, ami persze jóval kevesebb, mint a teljes értékű táppénz volt.</b><br class="calibre1" /><b class="calibre6">Most már jó lenne visszakerülni aktív állományba, mert itt a nyár, és ha a többiek elmennek szabira, a helyettesítés jóval többet fizet, mint a normál szolgálat.</b></p>
	<p class="block_5"></p>
	<p class="block_4"><span class="text_1">A múlt héten kedden és csütörtökön a Nyugatiban, szerdán pedig Hatvanban voltam oktatáson, a tavalyi és az idei elmaradtakat pótoltuk be. Ezeken egyedül vettem részt, csak én voltam ott, meg az oktató. Hatvanban konkrétan negyed órát ha ültünk az irodában, annyi ideig sem voltunk bent, hogy kiszellőzzön a helyiség.</span><span class="text_9"><br class="calibre1" /></span><span class="text_1">Legközelebb július 3-án kell menni Kelenföldre, ez már a normális, időszerű lesz, többen is ott leszünk.</span><span class="text_2"><br class="calibre1" id="calibre_link-68" />
</span></p>
	</div>

<div class="calibre" id="calibre_link-18">
<p class="block_4">
<span class="text_2">
</span></p>
	<p class="block_16"><span class="text_10">2020. szeptember 19. 13:21&nbsp;-&nbsp;</span><a href="https://blog.hu/user/1302912/tab/msg" class="text_11">édesanyád01</a></p>
	<p class="block_17"><a href="https://nyitvavana.blog.hu/2020/09/19/szivesen_ujratoltve" class="text_12">SZÍVESEN - ÚJRATÖLTVE</a></p>
	<p class="block_18">Úgy június vagy július környékén aztán megint elkezdtem igen gyorsan befulladni, és már elég kis terhelésnél is. Rosszabb volt, mint két és fél éve, mert a mellkasomon először hideget éreztem, mintha valami jeges dolog megakadt volna a torkomon, aztán marokra fogták a mellemet a szívem felett. Annyira, hogy meg kellett állnom az utcán és megvárni, hogy elmúljon. Egy bevásárlás alkalmával volt, hogy kétszer is.</p>
	<p class="block_18">Vettem egy bringát húszért, háromért ki is hozták házhoz, és azt hittem, most már nem fog érdekelni a dolog, mert végig csak ülni fogok, de nem. Hazafelé meg kellett állnom az árnyékban a fa alatt, leszállni a gépről és a nyeregre támaszkodva megvárni, hogy alább hagyjon a szorítás és a légszomj. (Utóbbi nem is annyira volt hangsúlyos, a szorítás az, ami nem tetszett.)</p>
	<p class="block_18">Még az egyes őrhelyig is befulladtam, amíg kiértem, de a kettesig, ami ugye kétszer-háromszor messzebb van, maga volt a halál. És nem tehettem meg, hogy leállok, vagy leülök, aztán pihizek pár percet, mert oda kellett érnem, esetleg hétvégén még váltót is dobni, de a jelzőt meg kellett húzni, hogy a vonat bejöhessen. Aztán leülés, pihi, filmnézés vagy bármi más, de addig a pokol maga.</p>
	<p class="block_19"></p>
	<p class="block_18">Mondtak annak idején olyat, hogy majd szükség lehet nitroglicerines tablettára vagy sprayre, de amikor rákérdeztem, azt mondta a doki, hogy majd felírja, ha kell. Hát most kéne, úgyhogy elmentem a Rózsához &ndash; ő a háziorvosom -, hogy panaszkodjak neki. Nem gyógyszert adott, hanem egy beutalót a Neuwaldhoz, ő meg a kardiológus a dabasi „SZTK-ban”. Na, mondom, ez fel fog ültetni a szobabringára, én meg ötven méter után le fogok fordulni róla, majd hárman kell, hogy leszedjenek, és már hívhatják is a mentőt!</p>
	<p class="block_18">Persze időpontot kellett kérni, és szeptember 14-re adtak. Ez még augusztusban volt.</p>
	<p class="block_19"></p>
	<p class="block_18">14-e egy hétfői nap volt, éppen egy éjszakás szolgálat után, tehát nem kellett izgulnom amiatt, hogy mikor érek haza.</p>
	<p class="block_18">Elbarangoltam odáig, és hiába próbáltam szép lassan haladni, igen csak markolászták a grabancomat odabent már az első párszáz méteren. A sor kint állt az épület előtt, mert papíron tízesével, a valóságban egyesével-kettesével engedtek be minket, miután megmérték a bőrfelületi hőmérsékletünket és lefertőtlenítették a mancsunkat. Odabent aztán a ruhatári pulthoz járultunk, ahol kitöltettek velünk egy papírt, hogy nem jártunk külföldön és nem találkoztunk covidos emberekkel. Ezután mehettünk a betegirányítóhoz.</p>
	<p class="block_19"></p>
	<p class="block_18">Hiába voltam ott már fél 8 körül, pár órát ülnöm kellett, mire sorra kerültem. Amikor elmondtam a dokinak, hogy mik a tünetek, szó sem volt bicikliztetésről. Közölte, hogy nem enged vissza dolgozni, eszembe se jusson, mostantól betegállományban vagyok.</p>
	<p class="block_18">Először is felfektetett egy ágyra, hogy csináljanak EKG-t. Elnézést kért, de már nagyon kell, és kisietett vécére. Amikor visszajött, saját kezűleg végzett rajtam szív- és nyaki ultrahangot, lediktált valamit az asszisztenciának &ndash; a csaj lassan gépelt, sok hibával -, majd szólt neki, hogy kérjen időpontot a Bajcsy Kórházban. Amikor meghallotta, hogy 24-re adtak, felhívott valami főorvost és kisírta tőle a hétfőt.</p>
	<p class="block_18">- Nyertünk három napot &ndash; mondta felém fordulva, de úgy, mintha szerinte ez sem lenne elég ahhoz, hogy életben maradjak. Komolyan, kezdtem beszarni!</p>
	<p class="block_18">Felírt Trombexet, ami a nevéből kiindulva trombózis elleni tabletta, Nitromint tapaszt és sprayt is. Beutalt a mellkasröntgenre és a laborba, és visszarendelt péntekre, hogy lássa a leleteket.</p>
	<p class="block_19"></p>
	<p class="block_18">A mellkast még ott át tudtam világíttatni. Ehhez le kellett mennem az irányítóba, ahol megint ki akartak velem töltetni egy papírt.</p>
	<p class="block_18">- Ma reggel már írtam egyet &ndash; mondtam, - és azóta csak a kardiológián voltam, sehol máshol.</p>
	<p class="block_18">Akkor is.</p>
	<p class="block_18">Hát jó, ne ezen múljon már! Megcsináltam, igazából egy fél perc alatt, és elsétáltam a röntgenhez. Ez a földszinten van, még csak lépcsőt sem kellett másznom. Két perc, és behívtak, és kb. ugyanannyi, hogy kiadták a leletet.</p>
	<p class="block_19"></p>
	<p class="block_20"><span class="text_13">Visszafelé menet éppen jött egy vonat, de az nem lehetett a menetrendszerinti, mert még nem volt 40. (Na, igazi vasutas vagyok, csak a perceket tartom számon!) Azt tudtuk, hogy jön valami extra, de senki nem tudta, mi lehet az. Hát ez sima szerelvényvonat volt, azaz olyan személyszállító, ami üresen megy. Majd Pest felé utasokat is visz.</span><span class="text_10"><br class="calibre1" /></span><span class="text_13">Ezt Andriskám (az az fszt, aki akkor is szolgálatban volt, amikor elcsesztem az ujjamat) leállította még az átkelő előtt, hogy ne fusson be az állomásra, és megvárták a Mizse felől érkezőt. Ezt hívjuk keresztnek, amikor keresztezik egymást a vonatok, vagyis találkoznak az állomáson.</span><span class="text_10"><br class="calibre1" /></span><span class="text_13">Amíg megjött az enyém, elmondtam neki, hogy mi újság, és hogy még idefelé megpróbáltam hívni a Mónit &ndash; ő a vezénylőm -, de nem vette fel. Ez tényleg így volt, nem az egységeimmel próbáltam takarékoskodni. Azt mondta, hívjam fel az állomásfőnököt. Kérdeztem, hogy innen hívhatom-e, mondta, hogy igen, és beütötte a négyjegyű vasutas telefonszámot. Nem volt a helyén, erre a saját mobiljáról kikereste az ő mobilszámát, és átadta.</span></p>
	<p class="block_18">Elmondtam neki is, hogy mi van. Robikám közölte, hogy ő majd elintézi a vezénylőt, menjek és gyógyuljak meg, aztán várnak vissza.</p>
	<p class="block_19"></p>
	<p class="block_20"><span class="text_13">Örkényben kedden és csütörtökön van labor, reggel 7-től 9-ig. Ha kedden vesznek vért, annak az eredménye csütörtök 11 után lesz meg a háziorvosnál.</span><span class="text_10"><br class="calibre1" /></span><span class="text_13">A Neuwald mondta, hogy éhgyomorra jöjjek vérvételre, de azt nem mondta, hogy vizelet is kell. Akkor vettem csak észre, hogy arra is mérni fognak, amikor már ott voltam a váróba. Megjött a nő, és mondtam neki, hogy én nem hoztam pisit. Azt mondta, nem baj, majd ad üveget. De, mondom, az első vizeletet már lehúztam a vécén. Erre, hogy nem baj, jó lesz a második is, és hogy elég neki tíz csepp is. Mondtam, hogy az jó, mert nekem sűrűn kell, de keveset.</span></p>
	<p class="block_18">Szóval elvoltunk, mint a befőtt, aztán átültem a Rózsa ajtaja elé. Volt nálam egy piros Balaton szelet (hogy miért nem a kék az étcsokis?), meg egy kis sótlan pörkölt mogyoró, de egyre többen lettünk, és nem akartam előszedni, hogy ott kajáljak. Amikor eltüsszentettem magam, kijött a Gyöngyi, hogy megnézze, hogy ki az, és akkor még egyedül ültem ott jóval 7 előtt, tehát látta, hogy én jöttem elsőnek. Majd akkor hamar végzek, és utána falatozok. Az is lehet, hogy már otthon. Végül is nem vagyok olyan éhes.</p>
	<p class="block_18">Mindenkit behívott előttem! Mert az egyiknek 8-ra volt időpontja, a másiknak csak egy papír kell, a harmadik meg, mittudomén, két ballábbal kelt fel, és ezért sürgős bejutnia… Egy cigányasszonnyal maradtunk utoljára.</p>
	<p class="block_18">Kijött az asszisztens, aki a doki mellett ül, a Gyöngyi pedig a külső szobában. És nem hozzám fordul, hanem a másikhoz! Hát erre benyúltam a zsákomba, elővettem a mogyorót és falatozni kezdtem. Odafordult hozzám, és kérdezte, hogy miért jöttem. Mondom neki, hogy nekem nem is kell találkoznom a dokival, elég lenne beadnom a papírt, és már itt sem vagyok, de pont nekem kellett mindenkit megvárnom. És én már nem akarok tovább koplalni, ide jöttem &ndash; és mutattam hátra a labor felé, ahonnan egyébként már fél 9-kor elhúzott a hölgy &ndash; éhgyomorra, de most már nem érdekel, én eszem! Mondta, hogy falatozzak nyugodtan, elvette a papírokat, hogy beviszi. Megbeszéltük, hogy mivel reggel 7.10-ig voltam tegnap szolgálatban, írjuk mától a táppénzt. Ebben maradtunk, és végre eljöhettem.</p>
	<p class="block_19"></p>
	<p class="block_18">Eredetileg szerda délután akartam visszamenni a papírokért, hogy ráérősen eltekerjek odáig, de lusta voltam, később meg elfelejtettem, még később pedig, erényt kovácsolva a hibámból, rámutattam, hogy csütörtök délelőtt kell elmenni, méghozzá eléggé későn, hogy biztosan megérkezzenek a leletek.</p>
	<p class="block_18">Úgy is lett, de azok nem érek még ide. Nem ez volt az első eset, előfordult már, hogy egy hét után sem érkeztek meg, el kellett mennem újabb vérvételre. Itt most azzal vigasztaltak, hogy a Neuwald úgyis látni fogja, mert Dabason értékelik ki az itt levett vért meg vizeletet, és ott látni az eredményeket a zárt láncú hálózaton.</p>
	<p class="block_18">És igen, sőt még ők nyomtattak egy példányt nekem is, hogy elvihessem a kórházba megmutatni. Ragyogó eredményeim vannak, az a rohadt koleszterin, amit annyira le akarnak vinni állandóan, az alsó értéket veri. Egyes-egyedül a húgysavam 433 (148 és 348 közötti a frankó), de még lusta voltam utánajárni, hogy ez mit jelent.</p>
	<p class="block_18">Pedig az Atorvastatint (koleszterincsökkentő) is csak azért kezdtem újra egy hete, hogy ha kérdezik, tudjam mondani, hogy szedem.</p>
	<p class="block_19"></p>
	<p class="block_18">A zsákom már be van csomagolva. Van benne pizsamanadrág, két lenge póló pizsifelsőnek kinevezve, egy pár igen használt, de kimosott papucs, törcsi (Az aztán a sahár, mindig tudja, hol van a törölközője!), bögre, étkészlet… Egy köntös, ami egymaga több helyet foglal, mint az összes többi együtt, de Neko szerint enélkül nem engednek ki a folyosóra. Hát nem tudom, én ilyenről még nem hallottam, de kimosta nekem, és nincs szívem itthon hagyni. A gyógyszereimet is viszem. Még holnap Neko lesüti a két csirkét, amiből egy felet be kell vinnem(!), mert látogatási tilalom van, és ő nem fog tudni bejönni, meg este még lefőzünk két adag kávét, amit szintén magammal viszek.</p>
	<p class="block_18">Reggel 7 körül kell megjelennem éhgyomorra. Namost ehhez nekem az ötórási vonattal kell elindulnom, ami azt jelenti, hogy 4-kor kelek.</p>
	<p class="block_18">Utazom vagy két órát étlen-szomjan.</p>
	<p class="block_21"><span class="text_14">Jó, szomjan nem, de étlen-kávétlan. Már előre rettegek, hogy fogom ezt kibírni!</span><span class="text_15"><br class="calibre1" id="calibre_link-69" />
</span></p>
	</div>

<div class="calibre" id="calibre_link-4">
<p class="block_21">
<span class="text_15">
</span></p>
	<p class="block_19"></p>
	<p class="block_22"></p>
	<p class="block_16"><span class="text_10">2020. szeptember 19. 13:21&nbsp;-&nbsp;</span><a href="https://blog.hu/user/1302912/tab/msg" class="text_11">édesanyád01</a></p>
	<p class="block_17"><a href="https://nyitvavana.blog.hu/2020/09/19/hatszaz" class="text_12">HATSZÁZ</a></p>
	<p class="block_20"><span class="text_13">Na és aztán valamikor júliusban már visszajöttem dolgozni.</span><span class="text_10"><br class="calibre1" /></span><span class="text_13">Ezért is utálom, hogy olyan ritkán tudom rávenni magam a blogolásra, mert utólag már nem emlékszem pontosan dátumokra, párbeszédekre, meg sok dolog nem jut az eszembe vagy nem tartom fontosnak leírni.</span><span class="text_10"><br class="calibre1" /></span><span class="text_13">Tehát július, augusztus, és most már lassan szeptember közepe van. A Vakállyal most megint fasírtban vagyok, és persze ő kezdte.&nbsp;</span></p>
	<p class="block_20"><span class="text_10"><br class="calibre1" /></span><span class="text_13">Az úgy volt, hogy van két melles nadrágom &ndash; ez a hivatalos elnevezése annak a kertésznadrág szabású ruhadarabnak, amit a Vasút ad munkaruhának nekem &ndash; és egy „normális” szabású, de utóbbi már akkor szűk volt, amikor kiküldték a futárral Dabasra. A két „melles” kényelmes, mert a pántok a vállamon megtartják, nem feszül a derekamon. De miután a Vasút kedvenc színe a sötétkék, frászt kaptam már annak a gondolatára is, hogy ilyen meleg nyáron az legyen rajtam 12 órán keresztül. Helyette a gumis mackónadrágjaimat hordtam melóba is, méghozzá úgy, hogy hétköznap nappal a feketét, hétvégén meg éjszakára a szürkét, mert akkor számíthatok a legkevésbé ellenőrzésre. Mondjuk ezek sem nyáriak, elég melegek tudnak lenni, de legalább a hasam meg a mellem nem melegítik. BTA, az egyik fszt (forgalmista) mindig megjegyezte:</span></p>
	<p class="block_18">- Meg fogsz bukni! &ndash; és igaza is lett.</p>
	<p class="block_18">Egyik nap kijött a Robi, ő az állomásfőnök, bár Kispesttől Dabasig bezárólag ő az egyetlen. Jött vele egy nő is, aki felvette a leltárt, amíg Robikám a Naplót ellenőrizte.&nbsp;</p>
	<p class="block_20"><span class="text_10"><br class="calibre1" /></span><span class="text_13">Itt vagyok már vagy két és fél éve, de sosem volt világos előttem, hogy mit miért kell beírni. Volt, amit megmagyaráztak, volt, amit mások beírásából lestem el, és volt, amit a saját fejem után értelmeztem. Így persze néhány hibát ejtettem a beírásokban, és ez a napok, évek során eléggé felszaporodott. Most R. elmagyarázta, hogy mit miért kell beírni, és meg is értettem. Kijavíttatta velem az egész naplóban visszamenőleg úgy, hogy át kellett húznom a hibásakat és fölé írni a frankót, a feleslegeseket kihúzni. Max negyed óra alatt megvoltam vele, de persze az előtte elkövetett számtalan beíráson már nem lehetett változtatni. A melegítőmért nem is szólt.</span></p>
	<p class="block_20"><span class="text_10"><br class="calibre1" /></span><span class="text_13">Na, még a nap folyamán, pár órával később megszólalt a telefonom. Lakály úr volt az.</span></p>
	<p class="block_18">- Jó napot, parancsoljon!</p>
	<p class="block_18">- Magának nem lesz jó &ndash; kezdte. &ndash; Mit kellett hallanom a Robitól?</p>
	<p class="block_18">Arra hivatkozott, hogy ő is hányszor mondta, hogy hogy kellene csinálnom, de ez nem igaz, mert csak belejavított pirossal, mint a suliban, egy-két dologért szólt (ezeket ki is javítottam), és sosem mondta, hogy hogy KELLENE csinálnom, nem úgy, mint az állomásfőnök, csak fenyegetőzött, hogy ha nem tudom ellátni a munkám, akkor álljak fel, meg hogy ha ezt „odafönt” meglátják, abból milyen balhé lesz… És hogy megint nem voltam egyenruhában.</p>
	<p class="block_18">Ez a kedvenc vesszőparipája!</p>
	<p class="block_18">Ez olyan, mintha háború közben kimenne egy alezredes a tűzvonalba, ahol potyognak a lövedékek meg süvítenek a rakéták, és belekötne abba, hogy nincs begombolva a zubbonyod. Mert ugye a Szolgálati Szabályzat szerint azt begombolva kell hordani, na de könyörgöm! Tényleg az a legfontosabb akkor, amikor a vonatok rendszeresen késnek, főleg azért, mert le vannak rohadva, az aljzat tök szar, egyszer-egyszer kicserélnek egy szakasz sínt ott, ahol elbírja, de ahol nem, ott úgy hagyják, aztán hadd pusztuljon tovább… A múltkor a kulcs simán kivehető volt a sorompó dobozából, ami teljesen szabálytalan, mert akkor is lehet vele jelzőt kezelni, ha nyitott a sorompó (ha akarom, olyan tömegszerencsétlenséget okozok, hogy hetekig a címlapon szerepelek, no meg vagy húsz év börtön), és amikor a forgalmistám betelefonált a bizbereseknek (biztonsági berendezésesek), a faszi megjegyezte, hogy mennyire ráér a bakterja, de az a fontos, hogy szabályosan naplózzak, és egyenruha legyen rajtam.</p>
	<p class="block_20"><span class="text_10"><br class="calibre1" /></span><span class="text_13">Egyenruha! Ahányan vagyunk, annyi féle gönc van rajtunk. Nem is beszélve arról, hogy alig valaki hord vasutas szerelést, van, aki piros rövidnadrágban kezeli a váltót, vagy sárga pólóban, meg rendszeres a sportcipő az acélbetétes bakancs helyett. (Na, rajtam bakancs van, mert másom sincs, egész nyáron abban mentem mindenhova.) De ha rajtam nincs „egyenruha”, akkor az már veszélyezteti a vonatközlekedést!</span><span class="text_10"><br class="calibre1" /></span><span class="text_13">Haggyuk má!</span></p>
	<p class="block_20"><span class="text_13">Ja, és azt mondja a telefonban, hogy felterjeszti fegyelmire, munkabércsökkentéssel.</span><span class="text_10"><br class="calibre1" /></span><span class="text_13">- Eleve így terjeszti fel &ndash; kérdeztem, - hogy bércsökkentéssel?</span></p>
	<p class="block_18">- Igen.</p>
	<p class="block_18">- Akkor én holnap már nem jövök.</p>
	<p class="block_18">Vakuly meg, Vakály!</p>
	<p class="block_20"><span class="text_10"><br class="calibre1" /></span><span class="text_13">Persze mentem, hiszen a Vasút számít rám, na meg mire ebből tényleg lesz valami, addig sok pisi lefolyik a Dunán. De most komolyan! Én keresek itt a legkevesebbet, mert a fizetésem egyharmadát letiltja a bank, és akkor ez a geci azt akarja, hogy még kevesebbet keressek? Ha nem lennék szinte hatvan, simán itt hagynám ezt a szarfészket és keresnék egy másik melót, lehetőleg feketét. De ebben a korban már sehova sem vennének fel, vagy csak a legszarabb helyre a legtöbbet hajtani és a legkevesebbet hazavinni. Nekem meg nem lehet nehéz munkát végeznem, mert hamar befulladok a szívkoszorúér szűkületem miatt. Már vásárolni sem tudok gyalog menni, mert olyan lassan kéne végigandalogni, hogy sosem érnék haza. Bringával is csak egész lassan, kényelmesen szabad tekernem. Július környékén lett hirtelen ennyire tré.</span></p>
	<p class="block_18">Ma este megyek dolgozni, és holnap reggel, amikor végeztem, megyek a Neuwaldhoz, mert mostanra kaptam időpontot. Ő majd megbicikliztet, én meg jól lefordulok a szobabringáról. Az rendben, hogy felír valami nitroglicerin tartalmú tablettát vagy sprayt, de az is lehet, hogy beutal megint a szívsebészetre. Mondjuk amíg megúszom nyitott szívműtét nélkül, addig nem nagyon izgat.</p>
	<p class="block_20"><span class="text_10"><br class="calibre1" /></span><span class="text_13">Lassan &ndash; vagy inkább gyorsan &ndash; elfogy ez az év is, és nem csináltam semmi érdemlegeset annak érdekében, hogy közelebb kerüljek a passzív jövedelemhez.</span></p>
	<p class="block_18">Nem vagyok babonás, vagy ilyesmi, nem hiszek a számmisztikában, de 1960-ban születtem, és a kínai horoszkóp szerint az a patkány éve. Ez azért érdekes a számomra, mert a decemberi hónap a patkány hava, tehát duplán is patkány vagyok, és bár a „nyugati kultúra” számára a patkány nem tűnik kedves állatnak,</p>
	<p class="block_23">a kínai asztrológia szerint a Patkány éve igen találékony, újító helyzeteket hozhat. A Patkány évének szülötte pedig humoros, hódító, intelligens, kreatív megoldásokat talál.</p>
	<p class="block_18">2020 is a patkány éve, és nem akarok még 12 évet várni a következőre. De félek, elmúlik ez az év is anélkül, hogy látnám az alagút végét.</p>
	<p class="block_20"><span class="text_10"><br class="calibre1" /></span><span class="text_13">Próbáltam én félretenni pénzt, hogy majd jól befektetem, de ember tervez…</span><span class="text_10"><br class="calibre1" /></span><span class="text_13">A júliusi fizumból áttettem a PayPal-re egy húszast, mert az oda-vissza utalás ingyen van. Neko nem is tudott róla. Az augusztusiból meg harmincat. Azt hittem, van rajta ötven.</span></p>
	<p class="block_18">Közben &ndash; csoda történt! &ndash; nagy nehezen, rengeteg utánjárással sikerült elintézni, hogy a NAV visszafizesse a tavalyi adóelőleget Neko három gyerekére hivatkozva. (Ugye a két iskolás és a súlyosan fogyatékos.) Ez több mint hatszáz rugó lett. Azt mondja:</p>
	<p class="block_18">- Úgysem fogják kifizetni, mert én beszéltem a navos csajjal, és csak a százhúsz ezret adják vissza!</p>
	<p class="block_18">Ez nem tudom, hogy jött ki, az a nőszemély elmagyarázta neki, de szerintem csak le akart húzni minket.</p>
	<p class="block_18">Kérdezem a csajt:</p>
	<p class="block_18">- Ha kifizetik a hatot, odaadod a felét?</p>
	<p class="block_18">Erre persze nem szólt egy szót sem. Valahányszor ez szóba került, mindig hallgatás volt a válasz. Magyarul: nem.</p>
	<p class="block_18">Ugyanis még három éve, amikor először szóba került, hogy élettársi kapcsolatban ezt visszaigényelhetem, ő ajánlotta fel, hogy felezzük el a pénzt. Most már erről szó sincs.</p>
	<p class="block_20"><span class="text_13">Később arra hivatkozott, hogy jön az iskolakezdés (az összes nyarunkon ez a téma, már előre utálom a nyarakat), vagy hogy meg kéne csináltatni a kerítést, ami szintén vagy háromszáz rugó, meg tüzelőt kell venni…</span><span class="text_10"><br class="calibre1" /></span><span class="text_13">Jól van, de elegem van már abból, hogy mindenre (sem) jut pénz, csak arra nem, amit én szeretnék. Az étrend-kiegészítőimet is úgy kellett kiharcolnom, sokszor veszekedések árán, és már megint nincs például C vitaminom…</span><span class="text_10"><br class="calibre1" /></span><span class="text_13">- Na jó, akkor ezt költsd el mind egyedül, de azt megmondom, hogy ezen túl minden fizetésemből leszedek húsz százalékot.</span></p>
	<p class="block_20"><span class="text_13">- Alig kapsz valamit! Kapsz százötvenet, annak a húsz százaléka… Harmincezer!</span><span class="text_10"><br class="calibre1" /></span><span class="text_13">- Úgy van. És én azt leszedem. Minden hónapban a húsz százalékot.</span></p>
	<p class="block_18">Most már belenyugodott, de nem ment egyszerűen!</p>
	<p class="block_18">Na, aztán felmentem a PayPal fiókomba. És döbbenten láttam, hogy nulla forint az egyenlegem!</p>
	<p class="block_20"><span class="text_10"><br class="calibre1" /></span><span class="text_13">Ez meg hogy? Ötvennek kéne bent lennie!</span></p>
	<p class="block_18">Bassza meg, feltörték a fiókomat!</p>
	<p class="block_18">Eltelt egy kis idő, mire észre vettem, hogy még az előző fiókomban vagyok, az előzőleg megadott email címmel és a Magnet Bankos kártyámmal. Kilép, belép a mostanival.</p>
	<p class="block_18">Az is nulla forint! Hát ezt tényleg feltörték!</p>
	<p class="block_20"><span class="text_13">Bementem a raiffeisenes oldalamra. Nézzük a számlatörténetet!</span><span class="text_10"><br class="calibre1" /></span><span class="text_13">Igen, a húszast pár nappal az átutalás után visszakértem. Persze, nem volt pénz, és azt hazudtam, hogy kölcsön kaptuk. Hogy vissza is kelljen fizetni, vagyis hogy visszakapjam és ha összejön egy „komolyabb” összeg, akkor végre be tudjam fektetni.</span></p>
	<p class="block_18">Na és a harminc? Elkönyvelte az átutalást, de valamiért mégsem jött létre. Talán annyi pénz lett kifizetve meg kápéban felvéve, hogy azt már nem tudta teljesíteni a bank.</p>
	<p class="block_18">Hát ezt most megint a nulláról kell elkezdenem!</p>
	<p class="block_20"><span class="text_10"><br class="calibre1" /></span><span class="text_13">Közben, láss csodát!, megjött a hatszáz!</span></p>
	<p class="block_20"><span class="text_13">Nem pont annyi, még hosszabb is volt valamennyivel, de Neko mondta, hogy azt hagyjuk rajta. (Magyarul, azt elverhetem, ő majd a hat kilót költi el mindenfélére.) Ragaszkodott hozzá, hogy napi százat vegyek fel.</span><span class="text_10"><br class="calibre1" /></span><span class="text_13">- Havi száznegyvenet vehetek fel ATM-ből ingyen, ha többet, akkor az pénzbe kerül.</span></p>
	<p class="block_18">Nem baj, hat nap alatt vegyem fel a hat kilót.</p>
	<p class="block_18">Elmentem a Takarékhoz és az automatából felvettem kettőt. Felajánlott bizonyos összegeket, meg a más összeg, és a felajánlottakból kétszáz volt a legnagyobb. Rányomtam, és kiadta.</p>
	<p class="block_18">Neko örült neki, és három nap alatt felvetette velem a hatszázat.</p>
	<p class="block_18">Tudtam, hogy ezért majd levesz a bank, mint a kalapot, de örültem, hogy túl vagyok rajta, innen már legyen az ő baja.</p>
	<p class="block_18">Amikor közöltem vele, hogy mínusz hatezer-ötszáz van a számlámon, azt mondta, szar az a bank, amelyik ennyi pénz elkér, ha felveszel automatánál. Ő tudja, mert volt, hogy felvett négyszázat, és a Takarék nem kért érte semmit.</p>
	<p class="block_18">- Szar a bankod, menj másikhoz!</p>
	<p class="block_20"><span class="text_13">És úgy is lett! A „magam” ötvenvalahánya hamar elfogyott, már csak azért is, mert a közösbe is vásároltam belőle. De vettem egy bringát húszért, plusz háromért haza hozták, meg tizennyolcért egy színes lézernyomtatót.</span><span class="text_10"><br class="calibre1" /></span><span class="text_13">Színes! És nem kell hetente legalább egy oldalt nyomtatni, hogy ne száradjon be a spriccelője!</span></p>
	<p class="block_18">Szkennelni nem tudunk, mert ami volt, az tönkre ment, de nem bánom, mert annyi kütyünk van, amivel fényképezni tudunk, hogy Dunát lehetne rekeszteni vele, ha erre folyna, és a képet el tudjuk küldeni emailben, üzenetben, akárhogyan. De kellett egy nyomtató, mert tudtam, most egy darabig nem lesz pénzünk.</p>
	<p class="block_20"><span class="text_10"><br class="calibre1" /></span><span class="text_13">Lett végre okostelefonom is! Abszolút nem vágytam rá, de pl. ha virtuális számlára akarsz regisztrálni, és én azt akartam, ahhoz kell. Vettünk Boginak is, mert jön a suli, és ha valami történik, haza tudjanak szólni.</span><span class="text_10"><br class="calibre1" /></span><span class="text_13">- Cica! &ndash; mondtam Nekónak &ndash; Van egy zsák butafonom, azzal lehet telefonálni, csak SIM kártya kell bele.</span></p>
	<p class="block_18">- Az nem jó, mert ha nyomógombos telefonnal megy be a suliba, a többiek kiröhögik.</p>
	<p class="block_18">Ez ellen semmit sem szólhattam, sajnos igaza lehet.</p>
	<p class="block_18">- Akkor okosóra? Okoskarkötő? Haza azzal is tud szólni.</p>
	<p class="block_18">De nem lehetett alkudni vele, a Bencének már van telefonja, kell a kiscsajnak is.</p>
	<p class="block_18">Sokat böngészgettem a Neten, míg végül az LG K40-esnél maradtunk. Mindkettőnknek az van, neki egy kék fliptokot is vettem egy rugóért, ami elég jó vásár volt. Az enyémet egy szürke férfi zokniban tartom, az ingyen volt.</p>
	<p class="block_18">De pl. a két gyereknek a SIM kártyát és a 3-3 rugó feltöltést is abból a „maradék” ötvenből költöttem.</p>
	<p class="block_18">Ettől függetlenül a hatszáz rekordidő alatt elfogyott. Nem csináltattuk meg a kerítést, tüzelőt még nem rendeltünk, a garázs sem lett kipucolva („a Tibike egy tízesért megcsinálja”) és persze a konténert sem rendeltük meg hozzá. És még sorolhatnám, mi mindent nem. A gyerekek be lettek iskolázva, meg vannak telefonok. Vettek néhány ruhadarabot a kétezer forintos kategóriából. Volt, hogy több mint 50 rugót hagytak a kínainál, de rejtély, hogy mi került ennyibe. Úgy kábé ennyi.</p>
	<p class="block_20"><span class="text_10"><br class="calibre1" /></span><span class="text_13">Pedig ha mondjuk nem szólok neki, hogy megvan a pénz, és kölcsön veszem egy hónapra…</span></p>
	<p class="block_18">Átutalom az eToróra, ott ha jól tudom, legfeljebb a felét tehetem fel egyszerre, így próbálják védeni a pénzed, mintha nem lenne mindegy, na és láttam olyan számlákat, hogy egy hét alatt 150% nyeresége volt a faszinak, vagyis mondjuk száz rugóból száz + százötven, az negyed milliója lett volna EGY HÉT ALATT!</p>
	<p class="block_20"><span class="text_13">Hát én nem vagyok nagy igényű, nekem elég, ha havonta megduplázza, csak jól kell követni valót választani. (Felmész az oldalra, és megnézheted az ott tőzsdézőket, hogy milyen a statisztikájuk. Akié tetszik, azt „lekopizod”, azaz rányomsz a Copy gombra, és beállítod, hogy mennyit szánsz rá. Ezután a program mindazt megcsinálja a te pénzeddel, amit ő csinál a sajátjával, és hátra dőlsz és mosolyogsz…)</span><span class="text_10"><br class="calibre1" /></span><span class="text_13">Egy hónap után megkapta volna a hat kilóját, én meg mentem volna tovább a hármammal.</span></p>
	<p class="block_20"><span class="text_13">Ezt meg is lehetett volna csinálni tavaly nyárig. Csakhogy ez a rohadt covid-os recesszió még mindig tart, meg még tartani is fog egy ideig, és van, aki felfüggesztette a játékát, aki meg nem, az meg kis mínuszban van.</span><span class="text_10"><br class="calibre1" /></span><span class="text_13">Onnan tudom, hogy virtuális számlára álltam, és úgy kopiztam vagy öt embert, de nagyon nem megy most semmi!</span></p>
	<p class="block_18">Most végső kétségbeesésemben írtam Guttmann Tamásnak, ő a Safis befektetői cégcsoport főnöke. Nagyon jó magyar találmányokat gyűjtenek össze, nem egy közülük világsiker lesz. Ha sikerül beletenni pénzt, idővel nagyon jó részesedések jönnek vissza belőle. Ez a legbiztosabb, amit látok, pedig sokat néztem már, elhiheted. Aztán hogy mikor lesz belőle és mennyi, az már nem rajtam múlik.</p>
	<p class="block_20"><span class="text_10"><br class="calibre1" /></span><span class="text_13">Szeptemberben kétszáz ropit kaptam, meg némi aprót. Mindkettőnk számára kellemes meglepetés volt. A legelső dolgom az volt, hogy negyvenet áttettem a PP-re. Neko habzó szájjal tiltakozott, hogy marad tíz rugó, az meg mire elég.</span></p>
	<p class="block_18">- Milyen tíz, te miről beszélsz?</p>
	<p class="block_18">- Kifizetsz mindent, abból leveszel negyvenet, és marad tíz.</p>
	<p class="block_18">- Ne mondd már, hogy százötvenet ki kell fizetnem!</p>
	<p class="block_18">Egy kicsit elbizonytalanodtam, de aztán eszembe jutott, hogy amikor százötvenet kaptam, akkor is maradt azért valami, miután átutalgattam a rezsit.</p>
	<p class="block_18">Ja, mert hogy az étrend-kiegészítőim részlete, Neko banki tartozásainak a részlete, a Provident részletem és a Telekom (telefon, tévé, Internet) az én pénzemből megy, bár ha kiejtem az „én pénzem” kifejezést, Neko háborog, mert hogy minden közös &ndash; csak azt nem tudom, akkor arra miért nem jut soha, amit én akarok…</p>
	<p class="block_18">Nosza, átutaltam mindent, és így hetven rugó maradt. Ezek szerint havi 90 a „rezsi”, ami tényleg nem kevés, de ha azt veszem, hogy ebben a hónapban a bank, ami 30 gurigát próbál rajtam behajtani, kábé százezer forinttal lett beljebb, hát nem is tűnik soknak.</p>
	<p class="block_20"><span class="text_10"><br class="calibre1" /></span><span class="text_13">Szóval most megbékélt, a hetven az nem olyan rossz, bár mostanra már abból sincsen semmi. Ő ugyanis csak a következő pénzforrásig lát el, ami</span><span class="text_10"><br class="calibre1" /></span><span class="text_13">- a fizetésem,</span></p>
	<p class="block_18">- a családi pótlék</p>
	<p class="block_18">- az ápolási díj a Zolika után, és</p>
	<p class="block_18">- szombatonként a Ricsi megjelenik, ad harminc rugót neki és elmennek vásárolni.</p>
	<p class="block_19"></p>
	<p class="block_21"><span class="text_14">És basszus, valóban igaza van abban, hogy szinte minden pénz kajára megy el, de nem mindegy, hogy hogyan. Egy példa csak: a százezer forintos Karácsonyunk, amikor a kaja kétharmad részét ki kellett dobni, mert részben a hűtőben sem fért el minden, a konyhaablakban meg megbuggyant a töltött káposzta, részben a hűtőben is megromlottak ételek, mert egyszerűen nem tudtunk annyit megenni.</span><span class="text_15"><br class="calibre1" id="calibre_link-70" />
</span></p>
	</div>

<div class="calibre" id="calibre_link-15">
<p class="block_21">
<span class="text_15">
</span></p>
	<p class="block_19"></p>
	<p class="block_16"><span class="text_10">2020. szeptember 19. 13:34&nbsp;-&nbsp;</span><a href="https://blog.hu/user/1302912/tab/msg" class="text_11">édesanyád01</a></p>
	<p class="block_17"><a href="https://nyitvavana.blog.hu/2020/09/19/ujabb_valtas_563" class="text_12">ÚJABB VÁLTÁS!</a></p>
	<p class="block_18">Na jó, nem fogok itt szarakodni!</p>
	<p class="block_18">Megint az van, hogy hatvanszor kell rányomni, hogy Éles, mire valóban megjelenik a blogbejegyzés a weboldalon. Így történt, hogy a SZÍVESEN - ÚJRATÖLTVE utolsóelőttinek jelent meg, míg a HATSZÁZ lett az utolsó, holott fordított sorrendben születtek. Ha nem nézel utána, egy-két bejegyzés lemarad.</p>
	<p class="block_19"></p>
	<p class="block_18">Ez volt akkor is, amikor a két és fél évvel ezelőtti szívműtétemet írtam, és hiába tettem fel, és nyomtam rá a megfelelő gombra, nem "ment ki", jóval később tudtam csak élesíteni.</p>
	<p class="block_18">Még jó, hogy észre vettem!</p>
	<p class="block_19"></p>
	<p class="block_18">Szóval van nekem ez az oldalam a Nők Lapja Caféblogon, ahová eredetileg olyan írások kerültek, amik nincsenek kiadva, de nem akartam, hogy elvesszenek. A neve is mutatja: Íróasztalfiók. Én, basszus, mától oda fogok írni blogot is, amíg be nem szarik az is, talán az megbízhatóbb, mint ez.</p>
	<p class="block_20"><span class="text_13">Tehát így éritek el: </span><a href="https://ezerszo.cafeblog.hu/" class="text_16">https://ezerszo.cafeblog.hu/</a></p>
	<p class="block_21"><span class="text_14">Ott találkozunk!</span><span class="text_15"><br class="calibre1" id="calibre_link-71" />
</span></p>
	</div>

<div class="calibre" id="calibre_link-8">
<p class="block_21">
<span class="text_15">
</span></p>
	<p class="block_19"></p>
	<p class="block_16"><span class="text_10">2020. október 10. 16:26&nbsp;-&nbsp;</span><a href="https://blog.hu/user/1302912/tab/msg" class="text_11">édesanyád01</a></p>
	<p class="block_17"><a href="https://nyitvavana.blog.hu/2020/10/10/megint_korhaz_110" class="text_12">MEGINT KÓRHÁZ</a></p>
	<p class="block_24">Adok még egy esélyt a Blog.hu-nak,<br class="calibre1" />és ha jól viseli magát,<br class="calibre1" />a másik oldal megmarad az írásaimnak.</p>
	<p class="block_25"></p>
	<p class="block_18">Szóval szeptember 21-én, hétfőn felmentem Kőbánya Alsóig, ami azért is furcsa, mert egy felüljárón van az állomás, onnan le a villamosmegállóba, és megvártam a 28A jelűt. Ez, érdekes módon, ritkábban jár hétköznap, mint hétvégén. Ezt azzal magyarázzák, számomra nem eléggé meggyőző módon, hogy túl sok villamos megy egy irányba, ráérnek ritkábban indítani. Hogyne, egészen az Élessarokig, onnan ezek lefordulnak, az enyém megy csak tovább arra, amerre a kórház van.</p>
	<p class="block_19"></p>
	<p class="block_18">Az utcán állt a sor vége, de aránylag hamar bejutottunk, mert három ablak is fogadott. Már az ajtóban egy nagy darab biztiőr bíztatott arra, hogy használjuk a kézfertőtlenítőt, meg persze akin még nem volt maszk, az iszonyú gyorsan húzzon egyet az arca elé.</p>
	<p class="block_19"></p>
	<p class="block_18">Az A épület rögtön ott van a bejárat mellett jobbra. A földszinti nővérpultnál kellett jelentkezni. Rögtön elküldtek EKG-ra, addig be sem fektettek. Nyilván azért, mert ha valakinek éppen infarktusa van, azt máris viszik a műtőbe.</p>
	<p class="block_18">Már vagy öten ültünk-álltunk az ajtó előtt, amikor megjött az „ékágés” dokinő. Harmadiknak jutottam be. Aztán vissza a csíkkal a nővérpulthoz, ami nem is pult, hanem egy nyitott ajtó, és kettőnket bekísértek a kettes cellába.</p>
	<p class="block_19"></p>
	<p class="block_18">Én a hatos ágyat választottam, ami jobbról az első. (Balról jobbra számoznak, és hat ágy volt bent.) E mellett az ágy mellett van egy háromtagú szekrény, tehát csak meg kellett fordulnom, hogy bepakoljak, viszont az éjjeli szekrényem az ágy lábánál volt, és bármit behoztak, mindig oda pakolták, mert szinte belebotlottak, annyira belógott az ágy végéből.</p>
	<p class="block_18">Közölték, hogy egy kis szendvicset megehetünk, de azontúl csak folyadékot igyunk. Hát szendvicset éppen nem vittem, a csirkét meg nem akartam még elővenni, így elrágcsáltam egy kis kakaós kexet. Bejött egy ápolónő, és kinek a kézfejébe, kinek a karjába tett egy branült. Nekem először a bal könyökhajlatom alatt, aztán a jobb mellett csinált egy-két lyukat, mire megtalálta a helyét. Ott a másik helyen ördögűzőnek, itt dísznek hívják.</p>
	<p class="block_19"></p>
	<p class="block_18">Elsőnek küldtek a műtőbe. Ez úgy megy, hogy felküldenek az első emeletre, ott úgy tűnik, járóbeteg ellátás is van, mert a civil ruhásokkal stíröltük egymást mi, pizsamások. Gyorsan kerestem egy vécét okulva a múltkoriból, hogy annyira kellett pisilnem, hogy kacsát kellett alám tenniük műtét közben. Még vissza sem ültem, már nyílt az ajtó és szólítottak.</p>
	<p class="block_19"></p>
	<p class="block_18">Kicsit lassan állt fel a stáb, közben többször elöntött a forróság az izgalomtól, és el is múlt, mert belefáradt a testem, hogy annyi adrenalint termeljen feleslegesen.</p>
	<p class="block_18">Magáról a műtétről nem sok újat tudok mondani. Most éreztem, amikor ki-be húzogatták a csövet a jobb csuklómon, de nem fájt, mert előtte ráfújtak egy liter Lidocaint. Ahogy hallottam, szinte folyamatosan adagolták a festéket, ami látszik a Röntgen képernyőn, meg a nitroglicerint. Szokás szerint hosszabbnak tűnt az idő, amit bent töltöttem, de így sem tartott tovább fél-háromnegyed óránál. A doki, aki operált, közölte, hogy egy érszűkületet találtak, meg egy teljesen elzáródott eret, és majd később döntenek afelől, hogy mi legyen.</p>
	<p class="block_18">De csak estefelé derült ki, hogy nem csináltak semmit, csak körülnéztek.</p>
	<p class="block_19"></p>
	<p class="block_18">Neko hívogatott, hogy mi van, hol tartunk, én meg beszámoltam neki mindenről úgy, ahogy történt. Amikor mondtam, hogy nem is tudom, hogy tettek-e be sztentet, sürgetett, hogy kérdezzek rá. Hiába mondtam neki, hogy úgyis kell beszélnem az orvosokkal.</p>
	<p class="block_18">- Menj oda a nővérpulthoz, és kérdezzél rá!</p>
	<p class="block_18">- Bogyóka, ezek nővérek, nem az a dolguk. Ők ágyaznak, gyógyszert adagolnak, ilyesmi. Nem operálnak.</p>
	<p class="block_18">De hogy akkor is kérdezzek meg valakit.</p>
	<p class="block_18">Két cella közt volt középen egy kis fülke, ez volt a kórterem orvos helye, itt mindig volt egy nappalos vagy éjszakás. Pontosabban éjszaka elment valahová aludni, de papíron volt ügyelet. Na hát odamentem, és kérdeztem, hogy akkor most mi újság van velem. Aszongya, beavatkozás nem történt, találtak egy szűkületet és egy teljesen elzáródott eret, és majd holnap délelőtt összedugják a fejüket az orvosok, és eldöntik, hogy mi legyen velem.</p>
	<p class="block_18">Hoppá… A teljesen elzáródott ér azt jelenti, hogy lesz majd egy nyitott szívműtétem, plusz a combomból vagy valahonnan kiszednek egy darab eret, azt elfelezik, és bevarrják a szívembe úgy, hogy elkerülje az elzáródott szakaszt. Ez persze sokkal jobban megterheli a szervezetet, lassabb is a felépülés, és hiába csinálják altatásban, azért az utána még eléggé fájni fog.</p>
	<p class="block_18">Hát, nyugodt voltam, mint nyuszi a hurokban!</p>
	<p class="block_19"></p>
	<p class="block_20"><span class="text_13">Aztán kedd reggel éppen a nemtudomhányadik telefonhívást fogadtam Nekótól, amikor intett a celladoki, hogy menjek be a kórterembe.</span><span class="text_10"><br class="calibre1" /></span><span class="text_13">A zárójelentést hozta, lehet haza menni, és november 25-én kell majd visszafeküdnöm, hogy betegyenek egy sztentet.</span></p>
	<p class="block_18">- És mi lesz az elzáródott érrel?</p>
	<p class="block_18">- Az lassan záródhatott el, mert úgy néz ki, hogy a környékbeli erek átvették a munkáját. Azzal nem tudunk mit csinálni.</p>
	<p class="block_19"></p>
	<p class="block_20"><span class="text_13">Hát így lett a rossz hírből jó, már ha valóban így van, hogy a szomszédos kis csatornák ledolgozzák a nyugalmazott szakasz részét is.</span><span class="text_10"><br class="calibre1" /></span><span class="text_13">Azért nem vagyok teljesen optimista, mert mi van akkor, ha értágítás után ki fog derülni, hogy ugyanolyan fáradékony vagyok, mint előtte. Vajon akkor leszázalékolnak, és életem végéig spriccelhetem a nyelvem alá a Nitromint sprayt, ha szorongatják a mellkasom? Vagy lesz mégis csak egy bypass műtétem, még vénebb fejjel? Vagy tényleg vége lesz ennek a szarnak, ha betesznek még egy harisnyát, és kapok még egy kis haladékot a következőig?</span></p>
	<p class="block_18">Maradjanak velünk, másfél hónap szünet után folytatjuk!</p>
	<p class="block_26"></p>

</div>

</body></html>